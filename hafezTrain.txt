که عشق آسان نمود اول ولی افتاد مشکل‌ها		الا یا ایها الساقی ادر کأسا و ناولها
جرس فریاد می‌دارد که بربندید محمل‌ها		مرا در منزل جانان چه امن عیش چون هر دم
که سالک بی‌خبر نبود ز راه و رسم منزل‌ها		به می سجاده رنگین کن گرت پیر مغان گوید
کجا دانند حال ما سبکباران ساحل‌ها		شب تاریک و بیم موج و گردابی چنین هایل
نهان کی ماند آن رازی کز او سازند محفل‌ها		همه کارم ز خود کامی به بدنامی کشید آخر
متی ما تلق من تهوی دع الدنیا و اهملها		حضوری گر همی‌خواهی از او غایب مشو حافظ

ببین تفاوت ره کز کجاست تا به کجا		صلاح کار کجا و من خراب کجا
کجاست دیر مغان و شراب ناب کجا		دلم ز صومعه بگرفت و خرقه سالوس
سماع وعظ کجا نغمه رباب کجا		چه نسبت است به رندی صلاح و تقوا را
چراغ مرده کجا شمع آفتاب کجا		ز روی دوست دل دشمنان چه دریابد
کجا رویم بفرما از این جناب کجا		چو کحل بینش ما خاک آستان شماست
کجا همی‌روی ای دل بدین شتاب کجا		مبین به سیب زنخدان که چاه در راه است
قرار چیست صبوری کدام و خواب کجا		قرار و خواب ز حافظ طمع مدار ای دوست

به خال هندویش بخشم سمرقند و بخارا را		اگر آن ترک شیرازی به دست آرد دل ما را
کنار آب رکن آباد و گلگشت مصلا را		بده ساقی می باقی که در جنت نخواهی یافت
چنان بردند صبر از دل که ترکان خوان یغما را		فغان کاین لولیان شوخ شیرین کار شهرآشوب
به آب و رنگ و خال و خط چه حاجت روی زیبا را		ز عشق ناتمام ما جمال یار مستغنی است
که عشق از پرده عصمت برون آرد زلیخا را		من از آن حسن روزافزون که یوسف داشت دانستم
جواب تلخ می‌زیبد لب لعل شکرخا را		اگر دشنام فرمایی و گر نفرین دعا گویم
جوانان سعادتمند پند پیر دانا را		نصیحت گوش کن جانا که از جان دوست‌تر دارند
که بر نظم تو افشاند فلک عقد ثریا را		غزل گفتی و در سفتی بیا و خوش بخوان حافظ

تفقدی نکند طوطی شکرخا را		شکرفروش که عمرش دراز باد چرا
به بند و دام نگیرند مرغ دانا را		به خلق و لطف توان کرد صید اهل نظر
سهی قدان سیه چشم ماه سیما را		ندانم از چه سبب رنگ آشنایی نیست
به یاد دار محبان بادپیما را		چو با حبیب نشینی و باده پیمایی
که وضع مهر و وفا نیست روی زیبا را		جز این قدر نتوان گفت در جمال تو عیب
سرود زهره به رقص آورد مسیحا را		در آسمان نه عجب گر به گفته حافظ

دردا که راز پنهان خواهد شد آشکارا		دل می‌رود ز دستم صاحب دلان خدا را
باشد که بازبینم دیدار آشنا را		کشتی شکستگانیم ای باد شرطه برخیز
نیکی به جای یاران فرصت شمار یارا		ده روزه مهر گردون افسانه است و افسون
هات الصبوح هبوا یا ایها السکارا		در حلقه گل و مل خوش خواند دوش بلبل
روزی تفقدی کن درویش بی‌نوا را		ای صاحب کرامت شکرانه سلامت
با دوستان مروت با دشمنان مدارا		آسایش دو گیتی تفسیر این دو حرف است
گر تو نمی‌پسندی تغییر کن قضا را		در کوی نیک نامی ما را گذر ندادند
اشهی لنا و احلی من قبله العذارا		آن تلخ وش که صوفی ام الخبائثش خواند
کاین کیمیای هستی قارون کند گدا را		هنگام تنگدستی در عیش کوش و مستی
دلبر که در کف او موم است سنگ خارا		سرکش مشو که چون شمع از غیرتت بسوزد
تا بر تو عرضه دارد احوال ملک دارا		آیینه سکندر جام می است بنگر
ساقی بده بشارت رندان پارسا را		خوبان <sup>(ترکان)</sup> پارسی گو بخشندگان عمرند
ای شیخ پاکدامن معذور دار ما را		حافظ به خود نپوشید این خرقه می آلود

که به شکر پادشاهی ز نظر مران گدا را		به ملازمان سلطان که رساند این دعا را
مگر آن شهاب ثاقب مددی دهد خدا را		ز رقیب دیوسیرت به خدای خود پناهم
ز فریب او بیندیش و غلط مکن نگارا		مژه سیاهت ار کرد به خون ما اشارت
تو از این چه سود داری که نمی‌کنی مدارا		دل عالمی بسوزی چو عذار برفروزی
به پیام آشنایان بنوازد آشنا را		همه شب در این امیدم که نسیم صبحگاهی
دل و جان فدای رویت بنما عذار ما را		چه قیامت است جانا که به عاشقان نمودی
که دعای صبحگاهی اثری کند شما را		به خدا که جرعه‌ای ده تو به حافظ سحرخیز

کاین حال نیست زاهد عالی مقام را		راز درون پرده ز رندان مست پرس
کان جا همیشه باد به دست است دام را		عنقا شکار کس نشود دام بازچین
یعنی طمع مدار وصال دوام را		در بزم دور یک دو قدح درکش و برو
پیرانه سر مکن هنری ننگ و نام را		ای دل شباب رفت و نچیدی گلی ز عیش
آدم بهشت روضه دارالسلام را		در عیش نقد کوش که چون آبخور نماند
ای خواجه بازبین به ترحم غلام را		ما را بر آستان تو بس حق خدمت است
وز بنده بندگی برسان شیخ جام را		حافظ مرید جام می است ای صبا برو

خاک بر سر کن غم ایام را		ساقیا برخیز و درده جام را
برکشم این دلق ازرق فام را		ساغر می بر کفم نه تا ز بر
ما نمی‌خواهیم ننگ و نام را		گر چه بدنامیست نزد عاقلان
خاک بر سر نفس نافرجام را		باده درده چند از این باد غرور
سوخت این افسردگان خام را		دود آه سینهٔ نالان من
کس نمی‌بینم ز خاص و عام را		محرم راز دل شیدای خود
کز دلم یک باره برد آرام را		با دلارامی مرا خاطر خوش است
هر که دید آن سرو سیم اندام را		ننگرد دیگر به سرو اندر چمن
عاقبت روزی بیابی کام را		صبر کن حافظ به سختی روز و شب

می‌رسد مژده گل بلبل خوش الحان را		رونق عهد شباب است دگر بستان را
خدمت ما برسان سرو و گل و ریحان را		ای صبا گر به جوانان چمن بازرسی
مضطرب حال مگردان من سرگردان را		ای که بر مه کشی از عنبر سارا چوگان
کان سیه کاسه در آخر بکشد مهمان را		برو از خانه گردون به در و نان مطلب
گو چه حاجت که به افلاک کشی ایوان را		هر که را خوابگه آخر مشتی خاک است
وقت آن است که بدرود کنی زندان را		ماه کنعانی من مسند مصر آن تو شد
دام تزویر مکن چون دگران قرآن را		حافظا می خور و رندی کن و خوش باش ولی

چیست یاران طریقت بعد از این تدبیر ما		دوش از مسجد سوی میخانه آمد پیر ما
روی سوی خانه خمار دارد پیر ما		ما مریدان روی سوی قبله چون آریم چون
کاین چنین رفته‌ست در عهد ازل تقدیر ما		در خرابات طریقت ما به هم منزل شویم
عاقلان دیوانه گردند از پی زنجیر ما		عقل اگر داند که دل در بند زلفش چون خوش است
زان زمان جز لطف و خوبی نیست در تفسیر ما		روی خوبت آیتی از لطف بر ما کشف کرد
آه آتشناک و سوز سینه شبگیر ما		با دل سنگینت آیا هیچ درگیرد شبی
رحم کن بر جان خود پرهیز کن از تیر ما		تیر آه ما ز گردون بگذرد حافظ خموش

مطرب بگو که کار جهان شد به کام ما		ساقی به نور باده برافروز جام ما
ای بی‌خبر ز لذت شرب مدام ما		ما در پیاله عکس رخ یار دیده‌ایم
ثبت است بر جریده عالم دوام ما		هرگز نمیرد آن که دلش زنده شد به عشق
زنهار عرضه ده بر جانان پیام ما		ای باد اگر به گلشن احباب بگذری
خود آید آن که یاد نیاری ز نام ما		گو نام ما ز یاد به عمدا چه می‌بری
زان رو سپرده‌اند به مستی زمام ما		مستی به چشم شاهد دلبند ما خوش است
نان حلال شیخ ز آب حرام ما		ترسم که صرفه‌ای نبرد روز بازخواست
باشد که مرغ وصل کند قصد دام ما		حافظ ز دیده دانه اشکی همی‌فشان

آب روی خوبی از چاه زنخدان شما		ای فروغ ماه حسن از روی رخشان شما
بازگردد یا برآید چیست فرمان شما		عزم دیدار تو دارد جان بر لب آمده
به که نفروشند مستوری به مستان شما		کس به دور نرگست طرفی نبست از عافیت
گر چه جام ما نشد پرمی به دوران شما		عمرتان باد و مراد ای ساقیان بزم جم
زینهار ای دوستان جان من و جان شما		دل خرابی می‌کند دلدار را آگه کنید
خاطر مجموع ما زلف پریشان شما		کی دهد دست این غرض یا رب که همدستان شوند
کاندر این ره کشته بسیارند قربان شما		دور دار از خاک و خون دامن چو بر ما بگذری
روزی ما باد لعل شکرافشان شما		می‌کند حافظ دعایی بشنو آمینی بگو
کای سر حق ناشناسان گوی چوگان شما		ای صبا با ساکنان شهر یزد از ما بگو
بنده شاه شماییم و ثناخوان شما		گر چه دوریم از بساط قرب همت دور نیست
تا ببوسم همچو اختر خاک ایوان شما		ای شهنشاه بلنداختر خدا را همتی

الصبوح الصبوح یا اصحاب		می‌دمد صبح و کله بست سحاب
المدام المدام یا احباب		می‌چکد ژاله بر رخ لاله
هان بنوشید دم به دم می ناب		می‌وزد از چمن نسیم بهشت
راح چون لعل آتشین دریاب		تخت زمرد زده است گل به چمن
افتتح یا مفتح الابواب		در میخانه بسته‌اند دگر
هست بر جان و سینه‌های کباب		لب و دندانت را حقوق نمک
که ببندند میکده به شتاب		این چنین موسمی عجب باشد
همچو حافظ بنوش باده ناب		بر رخ ساقی پری پیکر

گفت در دنبال دل ره گم کند مسکین غریب		گفتم ای سلطان خوبان رحم کن بر این غریب
خانه پروردی چه تاب آرد غم چندین غریب		گفتمش مگذر زمانی گفت معذورم بدار
گر ز خار و خاره سازد بستر و بالین غریب		خفته بر سنجاب شاهی نازنینی را چه غم
خوش فتاد آن خال مشکین بر رخ رنگین غریب		ای که در زنجیر زلفت جای چندین آشناست
همچو برگ ارغوان بر صفحه نسرین غریب		می‌نماید عکس می در رنگ روی مه وشت
در سحرگاهان حذر کن چون بنالد این غریب		گفتم ای شام غریبان طره شبرنگ تو
دور نبود گر نشیند خسته و مسکین غریب		گفت حافظ آشنایان در مقام حیرتند

و ای مرغ بهشتی که دهد دانه و آبت		ای شاهد قدسی که کشد بند نقابت
کاغوش که شد منزل آسایش و خوابت		خوابم بشد از دیده در این فکر جگرسوز
اندیشه آمرزش و پروای ثوابت		درویش نمی‌پرسی و ترسم که نباشد
پیداست از این شیوه که مست است شرابت		راه دل عشاق زد آن چشم خماری
پیداست نگارا که بلند است جنابت		هر ناله و فریاد که کردم نشنیدی
تا غول بیابان نفریبد به سرابت		دور است سر آب از این بادیه هش دار
یا رب مکناد آفت ایام خرابت		ای قصر دل افروز که منزلگه انسی
صلحی کن و بازآ که خرابم ز عتابت		حافظ نه غلامیست که از خواجه گریزد

به قصد جان من زار ناتوان انداخت		خمی که ابروی شوخ تو در کمان انداخت
فریب چشم تو صد فتنه در جهان انداخت		به یک کرشمه که نرگس به خودفروشی کرد
که آب روی تو آتش در ارغوان انداخت		شراب خورده و خوی کرده می‌روی به چمن
چو از دهان توام غنچه در گمان انداخت		به بزمگاه چمن دوش مست بگذشتم
صبا حکایت زلف تو در میان انداخت		بنفشه طره مفتول خود گره می‌زد
سمن به دست صبا خاک در دهان انداخت		ز شرم آن که به روی تو نسبتش کردم
هوای مغبچگانم در این و آن انداخت		من از ورع می و مطرب ندیدمی زین پیش
نصیبه ازل از خود نمی‌توان انداخت		کنون به آب می لعل خرقه می‌شویم
که بخشش ازلش در می مغان انداخت		مگر گشایش حافظ در این خرابی بود
مرا به بندگی خواجه جهان انداخت		جهان به کام من اکنون شود که دور زمان

چون من از خویش برفتم دل بیگانه بسوخت		آشنایی نه غریب است که دلسوز من است
خانه عقل مرا آتش میخانه بسوخت		خرقه زهد مرا آب خرابات ببرد
همچو لاله جگرم بی می و خمخانه بسوخت		چون پیاله دلم از توبه که کردم بشکست
خرقه از سر به درآورد و به شکرانه بسوخت		ماجرا کم کن و بازآ که مرا مردم چشم
که نخفتیم شب و شمع به افسانه بسوخت		ترک افسانه بگو حافظ و می نوش دمی

وان مواعید که کردی مرواد از یادت		ساقیا آمدن عید مبارک بادت
برگرفتی ز حریفان دل و دل می‌دادت		در شگفتم که در این مدت ایام فراق
جای غم باد مر آن دل که نخواهد شادت		شادی مجلسیان در قدم و مقدم توست
بوستان سمن و سرو و گل و شمشادت		شکر ایزد که ز تاراج خزان رخنه نیافت
طالع نامور و دولت مادرزادت		چشم بد دور کز آن تفرقه‌ات بازآورد
ور نه طوفان حوادث ببرد بنیادت		حافظ از دست مده دولت این کشتی نوح

منزل آن مه عاشق کش عیار کجاست		ای نسیم سحر آرامگه یار کجاست
آتش طور کجا موعد دیدار کجاست		شب تار است و ره وادی ایمن در پیش
در خرابات بگویید که هشیار کجاست		هر که آمد به جهان نقش خرابی دارد
نکته‌ها هست بسی محرم اسرار کجاست		آن کس است اهل بشارت که اشارت داند
ما کجاییم و ملامت گر بی‌کار کجاست		هر سر موی مرا با تو هزاران کار است
کاین دل غمزده سرگشته گرفتار کجاست		بازپرسید ز گیسوی شکن در شکنش
دل ز ما گوشه گرفت ابروی دلدار کجاست		عقل دیوانه شد آن سلسله مشکین کو
عیش بی یار مهیا نشود یار کجاست		ساقی و مطرب و می جمله مهیاست ولی
فکر معقول بفرما گل بی خار کجاست		حافظ از باد خزان در چمن دهر مرنج

می ز خمخانه به جوش آمد و می باید خواست		روزه یک سو شد و عید آمد و دل‌ها برخاست
وقت رندی و طرب کردن رندان پیداست		نوبه زهدفروشان گران جان بگذشت
بهتر از زهدفروشی که در او روی و ریاست		باده نوشی که در او روی و ریایی نبود
وان چه گویند روا نیست نگوییم رواست		فرض ایزد بگزاریم و به کس بد نکنیم
باده از خون رزان است نه از خون شماست		چه شود گر من و تو چند قدح باده خوریم
ور بود نیز چه شد مردم بی‌عیب کجاست		این چه عیب است کز آن عیب خلل خواهد بود

گفت با ما منشین کز تو سلامت برخاست		دل و دینم شد و دلبر به ملامت برخاست
که نه در آخر صحبت به ندامت برخاست		که شنیدی که در این بزم دمی خوش بنشست
پیش عشاق تو شب‌ها به غرامت برخاست		شمع اگر زان لب خندان به زبان لافی زد
به هواداری آن عارض و قامت برخاست		در چمن باد بهاری ز کنار گل و سرو
به تماشای تو آشوب قیامت برخاست		مست بگذشتی و از خلوتیان ملکوت
سرو سرکش که به ناز از قد و قامت برخاست		پیش رفتار تو پا برنگرفت از خجلت
کاتش از خرقه سالوس و کرامت برخاست		حافظ این خرقه بینداز مگر جان ببری

سخن شناس نه‌ای جان من خطا این جاست		چو بشنوی سخن اهل دل مگو که خطاست
تبارک الله از این فتنه‌ها که در سر ماست		سرم به دنیی و عقبی فرو نمی‌آید
که من خموشم و او در فغان و در غوغاست		در اندرون من خسته دل ندانم کیست
بنال هان که از این پرده کار ما به نواست		دلم ز پرده برون شد کجایی ای مطرب
گرم به باده بشویید حق به دست شماست		چنین که صومعه آلوده شد ز خون دلم
که رفت عمر و هنوزم دماغ پر ز هواست		چه ساز بود که در پرده می‌زد آن مطرب
فضای سینه حافظ هنوز پر ز صداست		ندای عشق تو دیشب در اندرون دادند

نسیم موی تو پیوند جان آگه ماست		خیال روی تو در هر طریق همره ماست
جمال چهره تو حجت موجه ماست		به رغم مدعیانی که منع عشق کنند
هزار یوسف مصری فتاده در چه ماست		ببین که سیب زنخدان تو چه می‌گوید
گناه بخت پریشان و دست کوته ماست		اگر به زلف دراز تو دست ما نرسد
فلان ز گوشه نشینان خاک درگه ماست		به حاجب در خلوت سرای خاص بگو
همیشه در نظر خاطر مرفه ماست		به صورت از نظر ما اگر چه محجوب است
که سال‌هاست که مشتاق روی چون مه ماست		اگر به سالی حافظ دری زند بگشای

که به پیمانه کشی شهره شدم روز الست		مطلب طاعت و پیمان و صلاح از من مست
که به روی که شدم عاشق و از بوی که مست		می بده تا دهمت آگهی از سر قضا
ناامید از در رحمت مشو ای باده پرست		کمر کوه کم است از کمر مور این جا
زیر این طارم فیروزه کسی خوش ننشست		به جز آن نرگس مستانه که چشمش مرساد
چمن آرای جهان خوشتر از این غنچه نبست		جان فدای دهنش باد که در باغ نظر
یعنی از وصل تواش نیست به جز باد به دست		حافظ از دولت عشق تو سلیمانی شد

صلای سرخوشی ای صوفیان باده پرست		شکفته شد گل حمرا و گشت بلبل مست
ببین که جام زجاجی چه طرفه‌اش بشکست		اساس توبه که در محکمی چو سنگ نمود
چه پاسبان و چه سلطان چه هوشیار و چه مست		بیار باده که در بارگاه استغنا
رواق و طاق معیشت چه سربلند و چه پست		از این رباط دودر چون ضرورت است رحیل
بلی به حکم بلا بسته‌اند عهد الست		مقام عیش میسر نمی‌شود بی‌رنج
به باد رفت و از او خواجه هیچ طرف نبست		شکوه آصفی و اسب باد و منطق طیر
هوا گرفت زمانی ولی به خاک نشست		به بال و پر مرو از ره که تیر پرتابی

پیرهن چاک و غزل خوان و صراحی در دست		زلف آشفته و خوی کرده و خندان لب و مست
نیم شب دوش به بالین من آمد بنشست		نرگسش عربده جوی و لبش افسوس کنان
گفت ای عاشق دیرینه من خوابت هست		سر فرا گوش من آورد به آواز حزین
کافر عشق بود گر نشود باده پرست		عاشقی را که چنین باده شبگیر دهند
که ندادند جز این تحفه به ما روز الست		برو ای زاهد و بر دردکشان خرده مگیر
اگر از خمر بهشت است وگر باده مست		آن چه او ریخت به پیمانه ما نوشیدیم

مست از می و میخواران از نرگس مستش مست		در دیر مغان آمد یارم قدحی در دست
وز قد بلند او بالای صنوبر پست		در نعل سمند او شکل مه نو پیدا
وز بهر چه گویم نیست با وی نظرم چون هست		آخر به چه گویم هست از خود خبرم چون نیست
و افغان ز نظربازان برخاست چو او بنشست		شمع دل دمسازم بنشست چو او برخاست
ور وسمه کمانکش گشت در ابروی او پیوست		گر غالیه خوش بو شد در گیسوی او پیچید
هر چند که ناید باز تیری که بشد از شست		بازآی که بازآید عمر شده حافظ

ز لوح سینه نیارست نقش مهر تو شست		سرشک من که ز طوفان نوح دست برد
که با شکستگی ارزد به صد هزار درست		بکن معامله‌ای وین دل شکسته بخر
که خواجه خاتم جم یاوه کرد و بازنجست		زبان مور به آصف دراز گشت و رواست
چو لاف عشق زدی سر بباز چابک و چست		دلا طمع مبر از لطف بی‌نهایت دوست
که از دروغ سیه روی گشت صبح نخست		به صدق کوش که خورشید زاید از نفست
نمی‌کنی به ترحم نطاق سلسله سست		شدم ز دست تو شیدای کوه و دشت و هنوز

خم گو سر خود گیر که خمخانه خراب است		ما را ز خیال تو چه پروای شراب است
هر شربت عذبم که دهی عین عذاب است		گر خمر بهشت است بریزید که بی دوست
زین سیل دمادم که در این منزل خواب است		بیدار شو ای دیده که ایمن نتوان بود
در آتش شوق از غم دل غرق گلاب است		گل بر رخ رنگین تو تا لطف عرق دید
دست از سر آبی که جهان جمله سراب است		سبز است در و دشت بیا تا نگذاریم
کاین گوشه پر از زمزمه چنگ و رباب است		در کنج دماغم مطلب جای نصیحت
بس طور عجب لازم ایام شباب است		حافظ چه شد ار عاشق و رند است و نظرباز

بگشود نافه‌ای و در آرزو ببست		تا عاشقان به بوی نسیمش دهند جان
ابرو نمود و جلوه گری کرد و رو ببست		شیدا از آن شدم که نگارم چو ماه نو
این نقش‌ها نگر که چه خوش در کدو ببست		ساقی به چند رنگ می اندر پیاله ریخت
با نعره‌های قلقلش اندر گلو ببست		یا رب چه غمزه کرد صراحی که خون خم
بر اهل وجد و حال در های و هو ببست		مطرب چه پرده ساخت که در پرده سماع
احرام طوف کعبه دل بی وضو ببست		حافظ هر آن که عشق نورزید و وصل خواست

یا رب این تأثیر دولت در کدامین کوکب است		آن شب قدری که گویند اهل خلوت امشب است
هر دلی از حلقه‌ای در ذکر یارب یارب است		تا به گیسوی تو دست ناسزایان کم رسد
صد هزارش گردن جان زیر طوق غبغب است		کشته چاه زنخدان توام کز هر طرف
تاج خورشید بلندش خاک نعل مرکب است		شهسوار من که مه آیینه دار روی اوست
در هوای آن عرق تا هست هر روزش تب است		عکس خوی بر عارضش بین کآفتاب گرم رو
زاهدان معذور داریدم که اینم مذهب است		من نخواهم کرد ترک لعل یار و جام می
با سلیمان چون برانم من که مورم مرکب است		اندر آن ساعت که بر پشت صبا بندند زین
قوت جان حافظش در خنده زیر لب است		آن که ناوک بر دل من زیر چشمی می‌زند
زاغ کلک من به نام ایزد چه عالی مشرب است		آب حیوانش ز منقار بلاغت می‌چکد

گشاد کار من اندر کرشمه‌های تو بست		خدا چو صورت ابروی دلگشای تو بست
زمانه تا قصب نرگس قبای تو بست		مرا و سرو چمن را به خاک راه نشاند
نسیم گل چو دل اندر پی هوای تو بست		ز کار ما و دل غنچه صد گره بگشود
که عهد با سر زلف گره گشای تو بست		چو نافه بر دل مسکین من گره مفکن
به خنده گفت که حافظ برو که پای تو بست		ز دست جور تو گفتم ز شهر خواهم رفت

چون کوی دوست هست به صحرا چه حاجت است		خلوت گزیده را به تماشا چه حاجت است
کآخر دمی بپرس که ما را چه حاجت است		جانا به حاجتی که تو را هست با خدا
آخر سؤال کن که گدا را چه حاجت است		ای پادشاه حسن خدا را بسوختیم
در حضرت کریم تمنا چه حاجت است		ارباب حاجتیم و زبان سؤال نیست
اظهار احتیاج خود آن جا چه حاجت است		جام جهان نماست ضمیر منیر دوست
گوهر چو دست داد به دریا چه حاجت است		آن شد که بار منت ملاح بردمی
احباب حاضرند به اعدا چه حاجت است		ای مدعی برو که مرا با تو کار نیست
می‌داندت وظیفه تقاضا چه حاجت است		ای عاشق گدا چو لب روح بخش یار
با مدعی نزاع و محاکا چه حاجت است		حافظ تو ختم کن که هنر خود عیان شود

کرم نما و فرود آ که خانه خانه توست		رواق منظر چشم من آشیانه توست
لطیفه‌های عجب زیر دام و دانه توست		به لطف خال و خط از عارفان ربودی دل
که در چمن همه گلبانگ عاشقانه توست		دلت به وصل گل ای بلبل صبا خوش باد
که این مفرح یاقوت در خزانه توست		علاج ضعف دل ما به لب حوالت کن
ولی خلاصه جان خاک آستانه توست		به تن مقصرم از دولت ملازمتت
که توسنی چو فلک رام تازیانه توست		تو خود چه لعبتی ای شهسوار شیرین کار
از این حیل که در انبانه بهانه توست		چه جای من که بلغزد سپهر شعبده باز
که شعر حافظ شیرین سخن ترانه توست		سرود مجلست اکنون فلک به رقص آرد

مرا فتاد دل از ره تو را چه افتادست		برو به کار خود ای واعظ این چه فریادست
نصیحت همه عالم به گوش من بادست		به کام تا نرساند مرا لبش چون نای
اسیر عشق تو از هر دو عالم آزادست		گدای کوی تو از هشت خلد مستغنیست
اساس هستی من زان خراب آبادست		اگر چه مستی عشقم خراب کرد ولی
تو را نصیب همین کرد و این از آن دادست		دلا منال ز بیداد و جور یار که یار
کز این فسانه و افسون مرا بسی یادست		برو فسانه مخوان و فسون مدم حافظ

دل سودازده از غصه دو نیم افتادست		تا سر زلف تو در دست نسیم افتادست
لیکن این هست که این نسخه سقیم افتادست		چشم جادوی تو خود عین سواد سحر است
نقطه دوده که در حلقه جیم افتادست		در خم زلف تو آن خال سیه دانی چیست
چیست طاووس که در باغ نعیم افتادست		زلف مشکین تو در گلشن فردوس عذار
خاک راهیست که در دست نسیم افتادست		دل من در هوس روی تو ای مونس جان
از سر کوی تو زان رو که عظیم افتادست		همچو گرد این تن خاکی نتواند برخاست
عکس روحیست که بر عظم رمیم افتادست		سایه قد تو بر قالبم ای عیسی دم
بر در میکده دیدم که مقیم افتادست		آن که جز کعبه مقامش نبد از یاد لبت
اتحادیست که در عهد قدیم افتادست		حافظ گمشده را با غمت ای یار عزیز

بیار باده که بنیاد عمر بر بادست		بیا که قصر امل سخت سست بنیادست
ز هر چه رنگ تعلق پذیرد آزادست		غلام همت آنم که زیر چرخ کبود
سروش عالم غیبم چه مژده‌ها دادست		چه گویمت که به میخانه دوش مست و خراب
نشیمن تو نه این کنج محنت آبادست		که ای بلندنظر شاهباز سدره نشین
ندانمت که در این دامگه چه افتادست		تو را ز کنگره عرش می‌زنند صفیر
که این حدیث ز پیر طریقتم یادست		نصیحتی کنمت یاد گیر و در عمل آر
که این لطیفه عشقم ز ره روی یادست		غم جهان مخور و پند من مبر از یاد
که بر من و تو در اختیار نگشادست		رضا به داده بده وز جبین گره بگشای
که این عجوز عروس هزاردامادست		مجو درستی عهد از جهان سست نهاد
بنال بلبل بی دل که جای فریادست		نشان عهد و وفا نیست در تبسم گل
قبول خاطر و لطف سخن خدادادست		حسد چه می‌بری ای سست نظم بر حافظ

وز عمر مرا جز شب دیجور نماندست		بی مهر رخت روز مرا نور نماندست
دور از رخ تو چشم مرا نور نماندست		هنگام وداع تو ز بس گریه که کردم
هیهات از این گوشه که معمور نماندست		می‌رفت خیال تو ز چشم من و می‌گفت
از دولت هجر تو کنون دور نماندست		وصل تو اجل را ز سرم دور همی‌داشت
دور از رخت این خسته رنجور نماندست		نزدیک شد آن دم که رقیب تو بگوید
چون صبر توان کرد که مقدور نماندست		صبر است مرا چاره هجران تو لیکن
گو خون جگر ریز که معذور نماندست		در هجر تو گر چشم مرا آب روان است
ماتم زده را داعیه سور نماندست		حافظ ز غم از گریه نپرداخت به خنده

شمشاد خانه پرور ما از که کمتر است		باغ مرا چه حاجت سرو و صنوبر است
کت خون ما حلالتر از شیر مادر است		ای نازنین پسر تو چه مذهب گرفته‌ای
تشخیص کرده‌ایم و مداوا مقرر است		چون نقش غم ز دور ببینی شراب خواه
دولت در آن سرا و گشایش در آن در است		از آستان پیر مغان سر چرا کشیم
کز هر زبان که می‌شنوم نامکرر است		یک قصه بیش نیست غم عشق وین عجب
امروز تا چه گوید و بازش چه در سر است		دی وعده داد وصلم و در سر شراب داشت
تا آب ما که منبعش الله اکبر است		فرق است از آب خضر که ظلمات جای او است
با پادشه بگوی که روزی مقدر است		ما آبروی فقر و قناعت نمی‌بریم

زان رو که مرا بر در او روی نیاز است		المنة لله که در میکده باز است
وان می که در آن جاست حقیقت نه مجاز است		خم‌ها همه در جوش و خروشند ز مستی
با دوست بگوییم که او محرم راز است		رازی که بر غیر نگفتیم و نگوییم
کوته نتوان کرد که این قصه دراز است		شرح شکن زلف خم اندر خم جانان
رخساره محمود و کف پای ایاز است		بار دل مجنون و خم طره لیلی
تا دیده من بر رخ زیبای تو باز است		بردوخته‌ام دیده چو باز از همه عالم
از قبله ابروی تو در عین نماز است		در کعبه کوی تو هر آن کس که بیاید
از شمع بپرسید که در سوز و گداز است		ای مجلسیان سوز دل حافظ مسکین

به بانگ چنگ مخور می که محتسب تیز است		اگر چه باده فرح بخش و باد گل‌بیز است
به عقل نوش که ایام فتنه انگیز است		صراحی ای و حریفی گرت به چنگ افتد
که همچو چشم صراحی زمانه خون‌ریز است		در آستین مرقع پیاله پنهان کن
که موسم ورع و روزگار پرهیز است		به آب دیده بشوییم خرقه‌ها از می
که صاف این سر خم جمله دردی آمیز است		مجوی عیش خوش از دور باژگون سپهر
که ریزه‌اش سر کسری و تاج پرویز است		سپهر برشده پرویزنیست خون افشان
بیا که نوبت بغداد و وقت تبریز است		عراق و فارس گرفتی به شعر خوش حافظ

از رقیبان نهفتنم هوس است		طمع خام بین که قصه فاش
در شب تار سفتنم هوس است		وه که دردانه‌ای چنین نازک
که سحرگه شکفتنم هوس است		ای صبا امشبم مدد فرمای
خاک راه تو رفتنم هوس است		از برای شرف به نوک مژه
شعر رندانه گفتنم هوس است		همچو حافظ به رغم مدعیان

وقت گل خوش باد کز وی وقت میخواران خوش است		صحن بستان ذوق بخش و صحبت یاران خوش است
ناله کن بلبل که گلبانگ دل افکاران خوش است		ناگشوده گل نقاب آهنگ رحلت ساز کرد
شیوه رندی و خوش باشی عیاران خوش است		نیست در بازار عالم خوشدلی ور زان که هست
کاندر این دیر کهن کار سبکباران خوش است		از زبان سوسن آزاده‌ام آمد به گوش

به صد هزار زبان بلبلش در اوصاف است		کنون که بر کف گل جام باده صاف است
چه وقت مدرسه و بحث کشف کشاف است		بخواه دفتر اشعار و راه صحرا گیر
که می حرام ولی به ز مال اوقاف است		فقیه مدرسه دی مست بود و فتوی داد
که هر چه ساقی ما کرد عین الطاف است		به درد و صاف تو را حکم نیست خوش درکش
که صیت گوشه نشینان ز قاف تا قاف است		ببر ز خلق و چو عنقا قیاس کار بگیر
همان حکایت زردوز و بوریاباف است		حدیث مدعیان و خیال همکاران
نگاه دار که قلاب شهر صراف است		خموش حافظ و این نکته‌های چون زر سرخ

صراحی می ناب و سفینه غزل است		در این زمانه رفیقی که خالی از خلل است
پیاله گیر که عمر عزیز بی‌بدل است		جریده رو که گذرگاه عافیت تنگ است
ملالت علما هم ز علم بی عمل است		نه من ز بی عملی در جهان ملولم و بس
جهان و کار جهان بی‌ثبات و بی‌محل است		به چشم عقل در این رهگذار پرآشوب
که سعد و نحس ز تاثیر زهره و زحل است		بگیر طره مه چهره‌ای و قصه مخوان
ولی اجل به ره عمر رهزن امل است		دلم امید فراوان به وصل روی تو داشت
چنین که حافظ ما مست باده ازل است		به هیچ دور نخواهند یافت هشیارش

سلطان جهانم به چنین روز غلام است		گل در بر و می در کف و معشوق به کام است
در مجلس ما ماه رخ دوست تمام است		گو شمع میارید در این جمع که امشب
بی روی تو ای سرو گل اندام حرام است		در مذهب ما باده حلال است ولیکن
زان رو که مرا از لب شیرین تو کام است		از چاشنی قند مگو هیچ و ز شکر
همواره مرا کوی خرابات مقام است		تا گنج غمت در دل ویرانه مقیم است
وز نام چه پرسی که مرا ننگ ز نام است		از ننگ چه گویی که مرا نام ز ننگ است
وان کس که چو ما نیست در این شهر کدام است		میخواره و سرگشته و رندیم و نظرباز
پیوسته چو ما در طلب عیش مدام است		با محتسبم عیب مگویید که او نیز
کایام گل و یاسمن و عید صیام است		حافظ منشین بی می و معشوق زمانی

دری دگر زدن اندیشه تبه دانست		به کوی میکده هر سالکی که ره دانست
که سرفرازی عالم در این کله دانست		زمانه افسر رندی نداد جز به کسی
رموز جام جم از نقش خاک ره دانست		هر آن که راز دو عالم ز خط ساغر خواند
چرا که شیوه آن ترک دل سیه دانست		دلم ز نرگس ساقی امان نخواست به جان
چه جای محتسب و شحنه پادشه دانست		حدیث حافظ و ساغر که می‌زند پنهان
نمونه‌ای ز خم طاق بارگه دانست		بلندمرتبه شاهی که نه رواق سپهر

گوهر هر کس از این لعل توانی دانست		صوفی از پرتو می راز نهانی دانست
که نه هر کو ورقی خواند معانی دانست		قدر مجموعه گل مرغ سحر داند و بس
محتسب نیز در این عیش نهانی دانست		آن شد اکنون که ز ابنای عوام اندیشم
ور نه از جانب ما دل نگرانی دانست		دلبر آسایش ما مصلحت وقت ندید
هر که قدر نفس باد یمانی دانست		سنگ و گل را کند از یمن نظر لعل و عقیق
ترسم این نکته به تحقیق ندانی دانست		ای که از دفتر عقل آیت عشق آموزی
هر که غارتگری باد خزانی دانست		می بیاور که ننازد به گل باغ جهان
ز اثر تربیت آصف ثانی دانست		حافظ این گوهر منظوم که از طبع انگیخت

مایه محتشمی خدمت درویشان است		روضه خلد برین خلوت درویشان است
منظری از چمن نزهت درویشان است		قصر فردوس که رضوانش به دربانی رفت
کیمیاییست که در صحبت درویشان است		آن چه زر می‌شود از پرتو آن قلب سیاه
کبریاییست که در حشمت درویشان است		آن که پیشش بنهد تاج تکبر خورشید
بی تکلف بشنو دولت درویشان است		دولتی را که نباشد غم از آسیب زوال
مظهرش آینه طلعت درویشان است		روی مقصود که شاهان به دعا می‌طلبند
از ازل تا به ابد فرصت درویشان است		از کران تا به کران لشکر ظلم است ولی
سر و زر در کنف همت درویشان است		ای توانگر مفروش این همه نخوت که تو را
خوانده باشی که هم از غیرت درویشان است		گنج قارون که فرو می‌شود از قهر هنوز
منبعش خاک در خلوت درویشان است		حافظ ار آب حیات ازلی می‌خواهی
صورت خواجگی و سیرت درویشان است		من غلام نظر آصف عهدم کو را

به دست باش که خیری به جای خویشتن است		گرت ز دست برآید مراد خاطر ما
شبان تیره مرادم فنای خویشتن است		به جانت ای بت شیرین دهن که همچون شمع
مکن که آن گل خندان برای خویشتن است		چو رای عشق زدی با تو گفتم ای بلبل
که گنج عافیتت در سرای خویشتن است		مرو به خانه ارباب بی‌مروت دهر
هنوز بر سر عهد و وفای خویشتن است		بسوخت حافظ و در شرط عشقبازی او

وز پی دیدن او دادن جان کار من است		لعل سیراب به خون تشنه لب یار من است
هر که دل بردن او دید و در انکار من است		شرم از آن چشم سیه بادش و مژگان دراز
شاهراهیست که منزلگه دلدار من است		ساروان رخت به دروازه مبر کان سر کو
عشق آن لولی سرمست خریدار من است		بنده طالع خویشم که در این قحط وفا
فیض یک شمه ز بوی خوش عطار من است		طبله عطر گل و زلف عبیرافشانش
کآب گلزار تو از اشک چو گلنار من است		باغبان همچو نسیمم ز در خویش مران
نرگس او که طبیب دل بیمار من است		شربت قند و گلاب از لب یارم فرمود
یار شیرین سخن نادره گفتار من است		آن که در طرز غزل نکته به حافظ آموخت

غم این کار نشاط دل غمگین من است		روزگاریست که سودای بتان دین من است
وین کجا مرتبه چشم جهان بین من است		دیدن روی تو را دیده جان بین باید
از مه روی تو و اشک چو پروین من است		یار من باش که زیب فلک و زینت دهر
خلق را ورد زبان مدحت و تحسین من است		تا مرا عشق تو تعلیم سخن گفتن کرد
کاین کرامت سبب حشمت و تمکین من است		دولت فقر خدایا به من ارزانی دار
زان که منزلگه سلطان دل مسکین من است		واعظ شحنه شناس این عظمت گو مفروش
که مغیلان طریقش گل و نسرین من است		یا رب این کعبه مقصود تماشاگه کیست
که لبش جرعه کش خسرو شیرین من است		حافظ از حشمت پرویز دگر قصه مخوان

دعای پیر مغان ورد صبحگاه من است		منم که گوشه میخانه خانقاه من است
نوای من به سحر آه عذرخواه من است		گرم ترانه چنگ صبوح نیست چه باک
گدای خاک در دوست پادشاه من است		ز پادشاه و گدا فارغم بحمدالله
رمیدن از در دولت نه رسم و راه من است		مگر به تیغ اجل خیمه برکنم ور نی
فراز مسند خورشید تکیه گاه من است		از آن زمان که بر این آستان نهادم روی
تو در طریق ادب باش گو گناه من است		گناه اگر چه نبود اختیار ما حافظ

ببین که در طلبت حال مردمان چون است		ز گریه مردم چشمم نشسته در خون است
ز جام غم می لعلی که می‌خورم خون است		به یاد لعل تو و چشم مست میگونت
اگر طلوع کند طالعم همایون است		ز مشرق سر کو آفتاب طلعت تو
شکنج طره لیلی مقام مجنون است		حکایت لب شیرین کلام فرهاد است
سخن بگو که کلامت لطیف و موزون است		دلم بجو که قدت همچو سرو دلجوی است
که رنج خاطرم از جور دور گردون است		ز دور باده به جان راحتی رسان ساقی
کنار دامن من همچو رود جیحون است		از آن دمی که ز چشمم برفت رود عزیز
به اختیار که از اختیار بیرون است		چگونه شاد شود اندرون غمگینم
چو مفلسی که طلبکار گنج قارون است		ز بیخودی طلب یار می‌کند حافظ

ز کارستان او یک شمه این است		خم زلف تو دام کفر و دین است
حدیث غمزه‌ات سحر مبین است		جمالت معجز حسن است لیکن
که دایم با کمان اندر کمین است		ز چشم شوخ تو جان کی توان برد
که در عاشق کشی سحرآفرین است		بر آن چشم سیه صد آفرین باد
که چرخ هشتمش هفتم زمین است		عجب علمیست علم هیئت عشق
حسابش با کرام الکاتبین است		تو پنداری که بدگو رفت و جان برد
که دل برد و کنون دربند دین است		مشو حافظ ز کید زلفش ایمن

دیده آیینه دار طلعت اوست		دل سراپرده محبت اوست
گردنم زیر بار منت اوست		من که سر درنیاورم به دو کون
فکر هر کس به قدر همت اوست		تو و طوبی و ما و قامت یار
همه عالم گواه عصمت اوست		گر من آلوده دامنم چه عجب
پرده دار حریم حرمت اوست		من که باشم در آن حرم که صبا
زان که این گوشه جای خلوت اوست		بی خیالش مباد منظر چشم
ز اثر رنگ و بوی صحبت اوست		هر گل نو که شد چمن آرای
هر چه دارم ز یمن همت اوست		ملکت عاشقی و گنج طرب
غرض اندر میان سلامت اوست		من و دل گر فدا شدیم چه باک
سینه گنجینه محبت اوست		فقر ظاهر مبین که حافظ را

چشم میگون لب خندان دل خرم با اوست		آن سیه چرده که شیرینی عالم با اوست
او سلیمان زمان است که خاتم با اوست		گر چه شیرین دهنان پادشهانند ولی
سر آن دانه که شد رهزن آدم با اوست		خال مشکین که بدان عارض گندمگون است
چه کنم با دل مجروح که مرهم با اوست		دلبرم عزم سفر کرد خدا را یاران
کشت ما را و دم عیسی مریم با اوست		با که این نکته توان گفت که آن سنگین دل

که هر چه بر سر ما می‌رود ارادت اوست		سر ارادت ما و آستان حضرت دوست
نهادم آینه‌ها در مقابل رخ دوست		نظیر دوست ندیدم اگر چه از مه و مهر
که چون شکنج ورق‌های غنچه تو بر توست		صبا ز حال دل تنگ ما چه شرح دهد
بسا سرا که در این کارخانه سنگ و سبوست		نه من سبوکش این دیر رندسوزم و بس
که باد غالیه سا گشت و خاک عنبربوست		مگر تو شانه زدی زلف عنبرافشان را
فدای قد تو هر سروبن که بر لب جوست		نثار روی تو هر برگ گل که در چمن است
چه جای کلک بریده زبان بیهده گوست		زبان ناطقه در وصف شوق نالان است
چرا که حال نکو در قفای فال نکوست		رخ تو در دلم آمد مراد خواهم یافت
که داغدار ازل همچو لاله خودروست		نه این زمان دل حافظ در آتش هوس است

کردم جنایتی و امیدم به عفو اوست		دارم امید عاطفتی از جناب دوست
گر چه پریوش است ولیکن فرشته خوست		دانم که بگذرد ز سر جرم من که او
در اشک ما چو دید روان گفت کاین چه جوست		چندان گریستیم که هر کس که برگذشت
از دیده‌ام که دم به دمش کار شست و شوست		دارم عجب ز نقش خیالش که چون نرفت
با زلف دلکش تو که را روی گفت و گوست		بی گفت و گوی زلف تو دل را همی‌کشد
زان بوی در مشام دل من هنوز بوست		عمریست تا ز زلف تو بویی شنیده‌ام
بر بوی زلف یار پریشانیت نکوست		حافظ بد است حال پریشان تو ولی

خوش می‌کند حکایت عز و وقار دوست		خوش می‌دهد نشان جلال و جمال یار
زین نقد قلب خویش که کردم نثار دوست		دل دادمش به مژده و خجلت همی‌برم
بر حسب آرزوست همه کار و بار دوست		شکر خدا که از مدد بخت کارساز
در گردشند بر حسب اختیار دوست		سیر سپهر و دور قمر را چه اختیار
ما و چراغ چشم و ره انتظار دوست		گر باد فتنه هر دو جهان را به هم زند
تا خواب خوش که را برد اندر کنار دوست		ماییم و آستانه عشق و سر نیاز
منت خدای را که نیم شرمسار دوست		دشمن به قصد حافظ اگر دم زند چه باک

بیار نفحه‌ای از گیسوی معنبر دوست		صبا اگر گذری افتدت به کشور دوست
اگر به سوی من آری پیامی از بر دوست		به جان او که به شکرانه جان برافشانم
برای دیده بیاور غباری از در دوست		و گر چنان که در آن حضرتت نباشد بار
مگر به خواب ببینم خیال منظر دوست		من گدا و تمنای وصل او هیهات
ز حسرت قد و بالای چون صنوبر دوست		دل صنوبریم همچو بید لرزان است
به عالمی نفروشیم مویی از سر دوست		اگر چه دوست به چیزی نمی‌خرد ما را
چو هست حافظ مسکین غلام و چاکر دوست		چه باشد ار شود از بند غم دلش آزاد

تا کنم جان از سر رغبت فدای نام دوست		مرحبا ای پیک مشتاقان بده پیغام دوست
طوطی طبعم ز عشق شکر و بادام دوست		واله و شیداست دایم همچو بلبل در قفس
بر امید دانه‌ای افتاده‌ام در دام دوست		زلف او دام است و خالش دانه آن دام و من
هر که چون من در ازل یک جرعه خورد از جام دوست		سر ز مستی برنگیرد تا به صبح روز حشر
دردسر باشد نمودن بیش از این ابرام دوست		بس نگویم شمه‌ای از شرح شوق خود از آنک
خاک راهی کان مشرف گردد از اقدام دوست		گر دهد دستم کشم در دیده همچون توتیا
ترک کام خود گرفتم تا برآید کام دوست		میل من سوی وصال و قصد او سوی فراق
زان که درمانی ندارد درد بی‌آرام دوست		حافظ اندر درد او می‌سوز و بی‌درمان بساز

در غنچه‌ای هنوز و صدت عندلیب هست		روی تو کس ندید و هزارت رقیب هست
چون من در آن دیار هزاران غریب هست		گر آمدم به کوی تو چندان غریب نیست
هر جا که هست پرتو روی حبیب هست		در عشق خانقاه و خرابات فرق نیست
ناقوس دیر راهب و نام صلیب هست		آن جا که کار صومعه را جلوه می‌دهند
ای خواجه درد نیست وگرنه طبیب هست		عاشق که شد که یار به حالش نظر نکرد
هم قصه‌ای غریب و حدیثی عجیب هست		فریاد حافظ این همه آخر به هرزه نیست

زبان خموش ولیکن دهان پر از عربیست		اگر چه عرض هنر پیش یار بی‌ادبیست
بسوخت دیده ز حیرت که این چه بوالعجبیست		پری نهفته رخ و دیو در کرشمه حسن
چراغ مصطفوی با شرار بولهبیست		در این چمن گل بی خار کس نچید آری
که کام بخشی او را بهانه بی سببیست		سبب مپرس که چرخ از چه سفله پرور شد
مرا که مصطبه ایوان و پای خم طنبیست		به نیم جو نخرم طاق خانقاه و رباط
که در نقاب زجاجی و پرده عنبیست		جمال دختر رز نور چشم ماست مگر
کنون که مست خرابم صلاح بی‌ادبیست		هزار عقل و ادب داشتم من ای خواجه
به گریه سحری و نیاز نیم شبیست		بیار می که چو حافظ هزارم استظهار

غمخوار خویش باش غم روزگار چیست		پیوند عمر بسته به موییست هوش دار
جز طرف جویبار و می خوشگوار چیست		معنی آب زندگی و روضه ارم
ما دل به عشوه که دهیم اختیار چیست		مستور و مست هر دو چو از یک قبیله‌اند
ای مدعی نزاع تو با پرده دار چیست		راز درون پرده چه داند فلک خموش
معنی عفو و رحمت آمرزگار چیست		سهو و خطای بنده گرش اعتبار نیست
تا در میانه خواسته کردگار چیست		زاهد شراب کوثر و حافظ پیاله خواست

که ما دو عاشق زاریم و کار ما زاریست		بنال بلبل اگر با منت سر یاریست
چه جای دم زدن نافه‌های تاتاریست		در آن زمین که نسیمی وزد ز طره دوست
که زیر سلسله رفتن طریق عیاریست		خیال زلف تو پختن نه کار هر خامیست
که نام آن نه لب لعل و خط زنگاریست		لطیفه‌ایست نهانی که عشق از او خیزد
هزار نکته در این کار و بار دلداریست		جمال شخص نه چشم است و زلف و عارض و خال
قبای اطلس آن کس که از هنر عاریست		قلندران حقیقت به نیم جو نخرند
عروج بر فلک سروری به دشواریست		بر آستان تو مشکل توان رسید آری
زهی مراتب خوابی که به ز بیداریست		سحر کرشمه چشمت به خواب می‌دیدم
که رستگاری جاوید در کم آزاریست		دلش به ناله میازار و ختم کن حافظ

جان ما سوخت بپرسید که جانانه کیست		یا رب این شمع دل افروز ز کاشانه کیست
بازپرسید خدا را که به پروانه کیست		دولت صحبت آن شمع سعادت پرتو
که دل نازک او مایل افسانه کیست		می‌دهد هر کسش افسونی و معلوم نشد
در یکتای که و گوهر یک دانه کیست		یا رب آن شاهوش ماه رخ زهره جبین
زیر لب خنده زنان گفت که دیوانه کیست		گفتم آه از دل دیوانه حافظ بی تو

حال هجران تو چه دانی که چه مشکل حالیست		ماهم این هفته برون رفت و به چشمم سالیست
عکس خود دید گمان برد که مشکین خالیست		مردم دیده ز لطف رخ او در رخ او
گر چه در شیوه گری هر مژه‌اش قتالیست		می‌چکد شیر هنوز از لب همچون شکرش
وه که در کار غریبان عجبت اهمالیست		ای که انگشت نمایی به کرم در همه شهر
که دهان تو در این نکته خوش استدلالیست		بعد از اینم نبود شائبه در جوهر فرد
نیت خیر مگردان که مبارک فالیست		مژده دادند که بر ما گذری خواهی کرد
حافظ خسته که از ناله تنش چون نالیست		کوه اندوه فراقت به چه حالت بکشد

در رهگذر کیست که دامی ز بلا نیست		کس نیست که افتاده آن زلف دوتا نیست
همراه تو بودن گنه از جانب ما نیست		چون چشم تو دل می‌برد از گوشه نشینان
حقا که چنین است و در این روی و ریا نیست		روی تو مگر آینه لطف الهیست
مسکین خبرش از سر و در دیده حیا نیست		نرگس طلبد شیوه چشم تو زهی چشم
شب نیست که صد عربده با باد صبا نیست		از بهر خدا زلف مپیرای که ما را
در بزم حریفان اثر نور و صفا نیست		بازآی که بی روی تو ای شمع دل افروز
جانا مگر این قاعده در شهر شما نیست		تیمار غریبان اثر ذکر جمیل است
گفتا غلطی خواجه در این عهد وفا نیست		دی می‌شد و گفتم صنما عهد به جای آر
در هیچ سری نیست که سری ز خدا نیست		گر پیر مغان مرشد من شد چه تفاوت
با هیچ دلاور سپر تیر قضا نیست		عاشق چه کند گر نکشد بار ملامت
جز گوشه ابروی تو محراب دعا نیست		در صومعه زاهد و در خلوت صوفی
فکرت مگر از غیرت قرآن و خدا نیست		ای چنگ فروبرده به خون دل حافظ

دل سرگشته ما غیر تو را ذاکر نیست		مردم دیده ما جز به رخت ناظر نیست
گر چه از خون دل ریش دمی طاهر نیست		اشکم احرام طواف حرمت می‌بندد
طایر سدره اگر در طلبت طایر نیست		بسته دام و قفس باد چو مرغ وحشی
مکنش عیب که بر نقد روان قادر نیست		عاشق مفلس اگر قلب دلش کرد نثار
هر که را در طلبت همت او قاصر نیست		عاقبت دست بدان سرو بلندش برسد
زان که در روح فزایی چو لبت ماهر نیست		از روان بخشی عیسی نزنم دم هرگز
کی توان گفت که بر داغ دلم صابر نیست		من که در آتش سودای تو آهی نزنم
که پریشانی این سلسله را آخر نیست		روز اول که سر زلف تو دیدم گفتم
کیست آن کش سر پیوند تو در خاطر نیست		سر پیوند تو تنها نه دل حافظ راست

در حق ما هر چه گوید جای هیچ اکراه نیست		زاهد ظاهرپرست از حال ما آگاه نیست
در صراط مستقیم ای دل کسی گمراه نیست		در طریقت هر چه پیش سالک آید خیر اوست
عرصه شطرنج رندان را مجال شاه نیست		تا چه بازی رخ نماید بیدقی خواهیم راند
زین معما هیچ دانا در جهان آگاه نیست		چیست این سقف بلند ساده بسیارنقش
کاین همه زخم نهان هست و مجال آه نیست		این چه استغناست یا رب وین چه قادر حکمت است
کاندر این طغرا نشان حسبة لله نیست		صاحب دیوان ما گویی نمی‌داند حساب
کبر و ناز و حاجب و دربان بدین درگاه نیست		هر که خواهد گو بیا و هر چه خواهد گو بگو
خودفروشان را به کوی می فروشان راه نیست		بر در میخانه رفتن کار یکرنگان بود
ور نه تشریف تو بر بالای کس کوتاه نیست		هر چه هست از قامت ناساز بی اندام ماست
ور نه لطف شیخ و زاهد گاه هست و گاه نیست		بنده پیر خراباتم که لطفش دایم است
عاشق دردی کش اندر بند مال و جاه نیست		حافظ ار بر صدر ننشیند ز عالی مشربیست

آنجا جز آن که جان بسپارند چاره نیست		راهیست راه عشق که هیچش کناره نیست
کان شحنه در ولایت ما هیچ کاره نیست		ما را ز منع عقل مترسان و می بیار
جانا گناه طالع و جرم ستاره نیست		از چشم خود بپرس که ما را که می‌کشد
هر دیده جای جلوه آن ماه پاره نیست		او را به چشم پاک توان دید چون هلال
چون راه گنج بر همه کس آشکاره نیست		فرصت شمر طریقه رندی که این نشان
حیران آن دلم که کم از سنگ خاره نیست		نگرفت در تو گریه حافظ به هیچ رو

منت خاک درت بر بصری نیست که نیست		روشن از پرتو رویت نظری نیست که نیست
سر گیسوی تو در هیچ سری نیست که نیست		ناظر روی تو صاحب نظرانند آری
سیل خیز از نظرم رهگذری نیست که نیست		تا به دامن ننشیند ز نسیمش گردی
با صبا گفت و شنیدم سحری نیست که نیست		تا دم از شام سر زلف تو هر جا نزنند
بهره مند از سر کویت دگری نیست که نیست		من از این طالع شوریده برنجم ور نی
غرق آب و عرق اکنون شکری نیست که نیست		از حیای لب شیرین تو ای چشمه نوش
ور نه در مجلس رندان خبری نیست که نیست		مصلحت نیست که از پرده برون افتد راز
آه از این راه که در وی خطری نیست که نیست		شیر در بادیه عشق تو روباه شود
زیر صد منت او خاک دری نیست که نیست		آب چشمم که بر او منت خاک در توست
ور نه از ضعف در آن جا اثری نیست که نیست		از وجودم قدری نام و نشان هست که هست
در سراپای وجودت هنری نیست که نیست		غیر از این نکته که حافظ ز تو ناخشنود است

باده پیش آر که اسباب جهان این همه نیست		حاصل کارگه کون و مکان این همه نیست
غرض این است وگرنه دل و جان این همه نیست		از دل و جان شرف صحبت جانان غرض است
که چو خوش بنگری ای سرو روان این همه نیست		منت سدره و طوبی ز پی سایه مکش
ور نه با سعی و عمل باغ جنان این همه نیست		دولت آن است که بی خون دل آید به کنار
خوش بیاسای زمانی که زمان این همه نیست		پنج روزی که در این مرحله مهلت داری
که ره از صومعه تا دیر مغان این همه نیست		زاهد ایمن مشو از بازی غیرت زنهار
ظاهرا حاجت تقریر و بیان این همه نیست		دردمندی من سوخته زار و نزار
پیش رندان رقم سود و زیان این همه نیست		نام حافظ رقم نیک پذیرفت ولی

تاب آن زلف پریشان تو بی چیزی نیست		خواب آن نرگس فتان تو بی چیزی نیست
این شکر گرد نمکدان تو بی چیزی نیست		از لبت شیر روان بود که من می‌گفتم
ای دل این ناله و افغان تو بی چیزی نیست		مبتلایی به غم محنت و اندوه فراق
ای گل این چاک گریبان تو بی چیزی نیست		دوش باد از سر کویش به گلستان بگذشت
حافظ این دیده گریان تو بی چیزی نیست		درد عشق ار چه دل از خلق نهان می‌دارد

سر مرا به جز این در حواله گاهی نیست		جز آستان توام در جهان پناهی نیست
که تیغ ما به جز از ناله‌ای و آهی نیست		عدو چو تیغ کشد من سپر بیندازم
کز این بهم به جهان هیچ رسم و راهی نیست		چرا ز کوی خرابات روی برتابم
بگو بسوز که بر من به برگ کاهی نیست		زمانه گر بزند آتشم به خرمن عمر
که از شراب غرورش به کس نگاهی نیست		غلام نرگس جماش آن سهی سروم
که در شریعت ما غیر از این گناهی نیست		مباش در پی آزار و هر چه خواهی کن
که نیست بر سر راهی که دادخواهی نیست		عنان کشیده رو ای پادشاه کشور حسن
به از حمایت زلفش مرا پناهی نیست		چنین که از همه سو دام راه می‌بینم
که کارهای چنین حد هر سیاهی نیست		خزینه دل حافظ به زلف و خال مده

و اندر آن برگ و نوا خوش ناله‌های زار داشت		بلبلی برگ گلی خوش رنگ در منقار داشت
گفت ما را جلوه معشوق در این کار داشت		گفتمش در عین وصل این ناله و فریاد چیست
پادشاهی کامران بود از گدایی عار داشت		یار اگر ننشست با ما نیست جای اعتراض
خرم آن کز نازنینان بخت برخوردار داشت		در نمی‌گیرد نیاز و ناز ما با حسن دوست
کاین همه نقش عجب در گردش پرگار داشت		خیز تا بر کلک آن نقاش جان افشان کنیم
ذکر تسبیح ملک در حلقه زنار داشت		وقت آن شیرین قلندر خوش که در اطوار سیر
شیوه جنات تجری تحتها الانهار داشت		چشم حافظ زیر بام قصر آن حوری سرشت

بشکست عهد وز غم ما هیچ غم نداشت		دیدی که یار جز سر جور و ستم نداشت
حاشا که رسم لطف و طریق کرم نداشت		بر من جفا ز بخت من آمد وگرنه یار
هر جا که رفت هیچ کسش محترم نداشت		با این همه هر آن که نه خواری کشید از او
انکار ما مکن که چنین جام جم نداشت		ساقی بیار باده و با محتسب بگو
مسکین برید وادی و ره در حرم نداشت		هر راهرو که ره به حریم درش نبرد
هیچش هنر نبود و خبر نیز هم نداشت		حافظ ببر تو گوی فصاحت که مدعی

من و شراب فرح بخش و یار حورسرشت		کنون که می‌دمد از بوستان نسیم بهشت
که خیمه سایه ابر است و بزمگه لب کشت		گدا چرا نزند لاف سلطنت امروز
نه عاقل است که نسیه خرید و نقد بهشت		چمن حکایت اردیبهشت می‌گوید
بر آن سر است که از خاک ما بسازد خشت		به می عمارت دل کن که این جهان خراب
چو شمع صومعه افروزی از چراغ کنشت		وفا مجوی ز دشمن که پرتوی ندهد
که آگه است که تقدیر بر سرش چه نوشت		مکن به نامه سیاهی ملامت من مست
که گر چه غرق گناه است می‌رود به بهشت		قدم دریغ مدار از جنازه حافظ

که گناه دگران بر تو نخواهند نوشت		عیب رندان مکن ای زاهد پاکیزه سرشت
هر کسی آن درود عاقبت کار که کشت		من اگر نیکم و گر بد تو برو خود را باش
همه جا خانه عشق است چه مسجد چه کنشت		همه کس طالب یارند چه هشیار و چه مست
مدعی گر نکند فهم سخن گو سر و خشت		سر تسلیم من و خشت در میکده‌ها
تو پس پرده چه دانی که که خوب است و که زشت		ناامیدم مکن از سابقه لطف ازل
پدرم نیز بهشت ابد از دست بهشت		نه من از پرده تقوا به درافتادم و بس
یک سر از کوی خرابات برندت به بهشت		حافظا روز اجل گر به کف آری جامی

هیچ عاشق سخن سخت به معشوق نگفت		گل بخندید که از راست نرنجیم ولی
ای بسا در که به نوک مژه‌ات باید سفت		گر طمع داری از آن جام مرصع می لعل
هر که خاک در میخانه به رخساره نرفت		تا ابد بوی محبت به مشامش نرسد
زلف سنبل به نسیم سحری می‌آشفت		در گلستان ارم دوش چو از لطف هوا
گفت افسوس که آن دولت بیدار بخفت		گفتم ای مسند جم جام جهان بینت کو
ساقیا می ده و کوتاه کن این گفت و شنفت		سخن عشق نه آن است که آید به زبان
چه کند سوز غم عشق نیارست نهفت		اشک حافظ خرد و صبر به دریا انداخت

آیا چه خطا دید که از راه خطا رفت		آن ترک پری چهره که دوش از بر ما رفت
کس واقف ما نیست که از دیده چه‌ها رفت		تا رفت مرا از نظر آن چشم جهان بین
آن دود که از سوز جگر بر سر ما رفت		بر شمع نرفت از گذر آتش دل دوش
در درد بمردیم چو از دست دوا رفت		از پای فتادیم چو آمد غم هجران
عمریست که عمرم همه در کار دعا رفت		دل گفت وصالش به دعا باز توان یافت
در سعی چه کوشیم چو از مروه صفا رفت		احرام چه بندیم چو آن قبله نه این جاست
هیهات که رنج تو ز قانون شفا رفت		دی گفت طبیب از سر حسرت چو مرا دید
زان پیش که گویند که از دار فنا رفت		ای دوست به پرسیدن حافظ قدمی نه

ور ز هندوی شما بر ما جفایی رفت رفت		گر ز دست زلف مشکینت خطایی رفت رفت
جور شاه کامران گر بر گدایی رفت رفت		برق عشق ار خرمن پشمینه پوشی سوخت سوخت
هر کدورت را که بینی چون صفایی رفت رفت		در طریقت رنجش خاطر نباشد می بیار
ور میان جان و جانان ماجرایی رفت رفت		گر دلی از غمزه دلدار باری برد برد
پای آزادی چه بندی گر به جایی رفت رفت		عیب حافظ گو مکن واعظ که رفت از خانقاه

درده قدح که موسم ناموس و نام رفت		ساقی بیار باده که ماه صیام رفت
عمری که بی حضور صراحی و جام رفت		وقت عزیز رفت بیا تا قضا کنیم
در عرصه خیال که آمد کدام رفت		مستم کن آن چنان که ندانم ز بیخودی
در مصطبه دعای تو هر صبح و شام رفت		بر بوی آن که جرعه جامت به ما رسد
تا بویی از نسیم می‌اش در مشام رفت		دل را که مرده بود حیاتی به جان رسید
رند از ره نیاز به دارالسلام رفت		زاهد غرور داشت سلامت نبرد راه
قلب سیاه بود از آن در حرام رفت		نقد دلی که بود مرا صرف باده شد
می ده که عمر در سر سودای خام رفت		در تاب توبه چند توان سوخت همچو عود
گمگشته‌ای که باده نابش به کام رفت		دیگر مکن نصیحت حافظ که ره نیافت

روی مه پیکر او سیر ندیدیم و برفت		شربتی از لب لعلش نچشیدیم و برفت
بار بربست و به گردش نرسیدیم و برفت		گویی از صحبت ما نیک به تنگ آمده بود
وز پی اش سوره اخلاص دمیدیم و برفت		بس که ما فاتحه و حرز یمانی خواندیم
دیدی آخر که چنین عشوه خریدیم و برفت		عشوه دادند که بر ما گذری خواهی کرد
در گلستان وصالش نچمیدیم و برفت		شد چمان در چمن حسن و لطافت لیکن
کای دریغا به وداعش نرسیدیم و برفت		همچو حافظ همه شب ناله و زاری کردیم

کار چراغ خلوتیان باز درگرفت		ساقی بیا که یار ز رخ پرده برگرفت
وان لطف کرد دوست که دشمن حذر گرفت		آن عشوه داد عشق که مفتی ز ره برفت
گویی که پسته تو سخن در شکر گرفت		زنهار از آن عبارت شیرین دلفریب
عیسی دمی خدا بفرستاد و برگرفت		بار غمی که خاطر ما خسته کرده بود
چون تو درآمدی پی کاری دگر گرفت		هر سروقد که بر مه و خور حسن می‌فروخت
کوته نظر ببین که سخن مختصر گرفت		زین قصه هفت گنبد افلاک پرصداست
تعویذ کرد شعر تو را و به زر گرفت		حافظ تو این سخن ز که آموختی که بخت

آری به اتفاق جهان می‌توان گرفت		حسنت به اتفاق ملاحت جهان گرفت
شکر خدا که سر دلش در زبان گرفت		افشای راز خلوتیان خواست کرد شمع
خورشید شعله‌ایست که در آسمان گرفت		زین آتش نهفته که در سینه من است
از غیرت صبا نفسش در دهان گرفت		می‌خواست گل که دم زند از رنگ و بوی دوست
دوران چو نقطه عاقبتم در میان گرفت		آسوده بر کنار چو پرگار می‌شدم
کاتش ز عکس عارض ساقی در آن گرفت		آن روز شوق ساغر می خرمنم بسوخت
زین فتنه‌ها که دامن آخرزمان گرفت		خواهم شدن به کوی مغان آستین فشان
از غم سبک برآمد و رطل گران گرفت		می خور که هر که آخر کار جهان بدید
کان کس که پخته شد می چون ارغوان گرفت		بر برگ گل به خون شقایق نوشته‌اند
حاسد چگونه نکته تواند بر آن گرفت		حافظ چو آب لطف ز نظم تو می‌چکد

فراق یار نه آن می‌کند که بتوان گفت		شنیده‌ام سخنی خوش که پیر کنعان گفت
کنایتیست که از روزگار هجران گفت		حدیث هول قیامت که گفت واعظ شهر
که هر چه گفت برید صبا پریشان گفت		نشان یار سفرکرده از که پرسم باز
به ترک صحبت یاران خود چه آسان گفت		فغان که آن مه نامهربان مهرگسل
که دل به درد تو خو کرد و ترک درمان گفت		من و مقام رضا بعد از این و شکر رقیب
که تخم خوشدلی این است پیر دهقان گفت		غم کهن به می سالخورده دفع کنید
که این سخن به مثل باد با سلیمان گفت		گره به باد مزن گر چه بر مراد رود
تو را که گفت که این زال ترک دستان گفت		به مهلتی که سپهرت دهد ز راه مرو
قبول کرد به جان هر سخن که جانان گفت		مزن ز چون و چرا دم که بنده مقبل
من این نگفته‌ام آن کس که گفت بهتان گفت		که گفت حافظ از اندیشه تو آمد باز

بازآید و برهاندم از بند ملامت		یا رب سببی ساز که یارم به سلامت
تا چشم جهان بین کنمش جای اقامت		خاک ره آن یار سفرکرده بیارید
آن خال و خط و زلف و رخ و عارض و قامت		فریاد که از شش جهتم راه ببستند
فردا که شوم خاک چه سود اشک ندامت		امروز که در دست توام مرحمتی کن
ما با تو نداریم سخن خیر و سلامت		ای آن که به تقریر و بیان دم زنی از عشق
کاین طایفه از کشته ستانند غرامت		درویش مکن ناله ز شمشیر احبا
بر می‌شکند گوشه محراب امامت		در خرقه زن آتش که خم ابروی ساقی
بیداد لطیفان همه لطف است و کرامت		حاشا که من از جور و جفای تو بنالم
پیوسته شد این سلسله تا روز قیامت		کوته نکند بحث سر زلف تو حافظ

بنگر که از کجا به کجا می‌فرستمت		ای هدهد صبا به سبا می‌فرستمت
زین جا به آشیان وفا می‌فرستمت		حیف است طایری چو تو در خاکدان غم
می‌بینمت عیان و دعا می‌فرستمت		در راه عشق مرحله قرب و بعد نیست
در صحبت شمال و صبا می‌فرستمت		هر صبح و شام قافله‌ای از دعای خیر
جان عزیز خود به نوا می‌فرستمت		تا لشکر غمت نکند ملک دل خراب
می‌گویمت دعا و ثنا می‌فرستمت		ای غایب از نظر که شدی همنشین دل
کآیینهٔ خدای نما می‌فرستمت		در روی خود تفرج صنع خدای کن
قول و غزل به ساز و نوا می‌فرستمت		تا مطربان ز شوق منت آگهی دهند
با درد صبر کن که دوا می‌فرستمت		ساقی بیا که هاتف غیبم به مژده گفت
بشتاب هان که اسب و قبا می‌فرستمت		حافظ سرود مجلس ما ذکر خیر توست

جانم بسوختی و به دل دوست دارمت		ای غایب از نظر به خدا می‌سپارمت
باور مکن که دست ز دامن بدارمت		تا دامن کفن نکشم زیر پای خاک
دست دعا برآرم و در گردن آرمت		محراب ابرویت بنما تا سحرگهی
صد گونه جادویی بکنم تا بیارمت		گر بایدم شدن سوی هاروت بابلی
بیمار بازپرس که در انتظارمت		خواهم که پیش میرمت ای بی‌وفا طبیب
بر بوی تخم مهر که در دل بکارمت		صد جوی آب بسته‌ام از دیده بر کنار
منت پذیر غمزه خنجر گذارمت		خونم بریخت وز غم عشقم خلاص داد
تخم محبت است که در دل بکارمت		می‌گریم و مرادم از این سیل اشکبار
در پای دم به دم گهر از دیده بارمت		بارم ده از کرم سوی خود تا به سوز دل
فی الجمله می‌کنی و فرو می‌گذارمت		حافظ شراب و شاهد و رندی نه وضع توست

خوش خرامان شو که پیش قد رعنا میرمت		میر من خوش می‌روی کاندر سر و پا میرمت
گو که بخرامد که پیش سروبالا میرمت		عاشق و مخمور و مهجورم بت ساقی کجاست
گو نگاهی کن که پیش چشم شهلا میرمت		آن که عمری شد که تا بیمارم از سودای او
گاه پیش درد و گه پیش مداوا میرمت		گفته‌ای لعل لبم هم درد بخشد هم دوا
دارم اندر سر خیال آن که در پا میرمت		خوش خرامان می‌روی چشم بد از روی تو دور

حقوق خدمت ما عرضه کرد بر کرمت		چه لطف بود که ناگاه رشحه قلمت
که کارخانه دوران مباد بی رقمت		به نوک خامه رقم کرده‌ای سلام مرا
که در حساب خرد نیست سهو بر قلمت		نگویم از من بی‌دل به سهو کردی یاد
که داشت دولت سرمد عزیز و محترمت		مرا ذلیل مگردان به شکر این نعمت
که گر سرم برود برندارم از قدمت		بیا که با سر زلفت قرار خواهم کرد
چو می‌دهند زلال خضر ز جام جمت		روان تشنه ما را به جرعه‌ای دریاب
که جان حافظ دلخسته زنده شد به دمت		همیشه وقت تو ای عیسی صبا خوش باد

یا رب مباد کس را مخدوم بی عنایت		بی مزد بود و منت هر خدمتی که کردم
گویی ولی شناسان رفتند از این ولایت		رندان تشنه لب را آبی نمی‌دهد کس
سرها بریده بینی بی جرم و بی جنایت		در زلف چون کمندش ای دل مپیچ کانجا
جانا روا نباشد خونریز را حمایت		چشمت به غمزه ما را خون خورد و می‌پسندی
یک ساعتم بگنجان در سایه عنایت		ای آفتاب خوبان می‌جوشد اندرونم
کش صد هزار منزل بیش است در بدایت		این راه را نهایت صورت کجا توان بست
جور از حبیب خوشتر کز مدعی رعایت		هر چند بردی آبم روی از درت نتابم
قرآن ز بر بخوانی در چارده روایت		عشقت رسد به فریاد ار خود به سان حافظ

که شمع دیده افروزیم در محراب ابرویت		پس از چندین شکیبایی شبی یا رب توان دیدن
که جان را نسخه‌ای باشد ز لوح خال هندویت		سواد لوح بینش را عزیز از بهر آن دارم
صبا را گو که بردارد زمانی برقع از رویت		تو گر خواهی که جاویدان جهان یک سر بیارایی
برافشان تا فروریزد هزاران جان ز هر مویت		و گر رسم فنا خواهی که از عالم براندازی
من از افسون چشمت مست و او از بوی گیسویت		من و باد صبا مسکین دو سرگردان بی‌حاصل

هجر ما را نیست پایان الغیاث		درد ما را نیست درمان الغیاث
الغیاث از جور خوبان الغیاث		دین و دل بردند و قصد جان کنند
می‌کنند این دلستانان الغیاث		در بهای بوسه‌ای جانی طلب
ای مسلمانان چه درمان الغیاث		خون ما خوردند این کافردلان
گشته‌ام سوزان و گریان الغیاث		همچو حافظ روز و شب بی خویشتن

سزد اگر همه دلبران دهندت باج		تویی که بر سر خوبان کشوری چون تاج
سواد زلف سیاه تو هست ظلمت داج		بیاض روی تو روشن چو عارض رخ روز
لب چو قند تو برد از نبات مصر رواج		دهان شهد تو داده رواج آب خضر
که از تو درد دل ای جان نمی‌رسد به علاج		از این مرض به حقیقت شفا نخواهم یافت
دل ضعیف که باشد به نازکی چو زجاج		چرا همی‌شکنی جان من ز سنگ دلی
قد تو سرو و میان موی و بر به هیئت عاج		لب تو خضر و دهان تو آب حیوان است
کمینه ذره خاک در تو بودی کاج		فتاد در دل حافظ هوای چون تو شهی

صلاح ما همه آن است کان تو راست صلاح		اگر به مذهب تو خون عاشق است مباح
بیاض روی چو ماه تو فالق الاصباح		سواد زلف سیاه تو جاعل الظلمات
از آن کمانچه ابرو و تیر چشم نجاح		ز چین زلف کمندت کسی نیافت خلاص
که آشنا نکند در میان آن ملاح		ز دیده‌ام شده یک چشمه در کنار روان
وجود خاکی ما را از اوست ذکر رواح		لب چو آب حیات تو هست قوت جان
گرفت کام دلم ز او به صد هزار الحاح		بداد لعل لبت بوسه‌ای به صد زاری
همیشه تا که بود متصل مسا و صباح		دعای جان تو ورد زبان مشتاقان

بود آشفته همچون موی فرخ		دل من در هوای روی فرخ
که برخوردار شد از روی فرخ		بجز هندوی زلفش هیچ کس نیست
بود همراز و هم زانوی فرخ		سیاهی نیکبخت است آن که دایم
اگر بیند قد دلجوی فرخ		شود چون بید لرزان سرو آزاد
به یاد نرگس جادوی فرخ		بده ساقی شراب ارغوانی
ز غم پیوسته چون ابروی فرخ		دوتا شد قامتم همچون کمانی
بود میل دل من سوی فرخ		اگر میل دل هر کس به جایست

گفتا شراب نوش و غم دل ببر ز یاد		دی پیر می فروش که ذکرش به خیر باد
گفتا قبول کن سخن و هر چه باد باد		گفتم به باد می‌دهدم باده نام و ننگ
از بهر این معامله غمگین مباش و شاد		سود و زیان و مایه چو خواهد شدن ز دست
در معرضی که تخت سلیمان رود به باد		بادت به دست باشد اگر دل نهی به هیچ
کوته کنیم قصه که عمرت دراز باد		حافظ گرت ز پند حکیمان ملالت است

که فکر هیچ مهندس چنین گره نگشاد		گره ز دل بگشا و از سپهر یاد مکن
از این فسانه هزاران هزار دارد یاد		ز انقلاب زمانه عجب مدار که چرخ
ز کاسه سر جمشید و بهمن است و قباد		قدح به شرط ادب گیر زان که ترکیبش
که واقف است که چون رفت تخت جم بر باد		که آگه است که کاووس و کی کجا رفتند
که لاله می‌دمد از خون دیده فرهاد		ز حسرت لب شیرین هنوز می‌بینم
که تا بزاد و بشد جام می ز کف ننهاد		مگر که لاله بدانست بی‌وفایی دهر
مگر رسیم به گنجی در این خراب آباد		بیا بیا که زمانی ز می خراب شویم
نسیم باد مصلا و آب رکن آباد		نمی‌دهند اجازت مرا به سیر سفر

من نیز دل به باد دهم هر چه باد باد		دوش آگهی ز یار سفرکرده داد باد
هر شام برق لامع و هر بامداد باد		کارم بدان رسید که همراز خود کنم
هرگز نگفت مسکن مالوف یاد باد		در چین طره تو دل بی حفاظ من
یا رب روان ناصح ما از تو شاد باد		امروز قدر پند عزیزان شناختم
بند قبای غنچه گل می‌گشاد باد		خون شد دلم به یاد تو هر گه که در چمن
صبحم به بوی وصل تو جان بازداد باد		از دست رفته بود وجود ضعیف من
جان‌ها فدای مردم نیکونهاد باد		حافظ نهاد نیک تو کامت برآورد

یاد باد آن روزگاران یاد باد		روز وصل دوستداران یاد باد
بانگ نوش شادخواران یاد باد		کامم از تلخی غم چون زهر گشت
از من ایشان را هزاران یاد باد		گر چه یاران فارغند از یاد من
کوشش آن حق گزاران یاد باد		مبتلا گشتم در این بند و بلا
زنده رود باغ کاران یاد باد		گر چه صد رود است در چشمم مدام
ای دریغا رازداران یاد باد		راز حافظ بعد از این ناگفته ماند

ز خوبی روی خوبت خوبتر باد		جمالت آفتاب هر نظر باد
دل شاهان عالم زیر پر باد		همای زلف شاهین شهپرت را
چو زلفت درهم و زیر و زبر باد		کسی کو بسته زلفت نباشد
دل مجروح من پیشش سپر باد		بتا چون غمزه‌ات ناوک فشاند
مذاق جان من ز او پرشکر باد		چو لعل شکرینت بوسه بخشد
تو را هر ساعتی حسنی دگر باد		مرا از توست هر دم تازه عشقی
تو را در حال مشتاقان نظر باد		به جان مشتاق روی توست حافظ

ور نه اندیشه این کار فراموشش باد		صوفی ار باده به اندازه خورد نوشش باد
دست با شاهد مقصود در آغوشش باد		آن که یک جرعه می از دست تواند دادن
شرمی از مظلمه خون سیاووشش باد		شاه ترکان سخن مدعیان می‌شنود
جان فدای شکرین پسته خاموشش باد		گر چه از کبر سخن با من درویش نگفت
لبم از بوسه ربایان بر و دوشش باد		چشمم از آینه داران خط و خالش گشت
خون عاشق به قدح گر بخورد نوشش باد		نرگس مست نوازش کن مردم دارش
حلقه بندگی زلف تو در گوشش باد		به غلامی تو مشهور جهان شد حافظ

وجود نازکت آزرده گزند مباد		تنت به ناز طبیبان نیازمند مباد
به هیچ عارضه شخص تو دردمند مباد		سلامت همه آفاق در سلامت توست
که ظاهرت دژم و باطنت نژند مباد		جمال صورت و معنی ز امن صحت توست
رهش به سرو سهی قامت بلند مباد		در این چمن چو درآید خزان به یغمایی
مجال طعنه بدبین و بدپسند مباد		در آن بساط که حسن تو جلوه آغازد
بر آتش تو به جز جان او سپند مباد		هر آن که روی چو ماهت به چشم بد بیند
که حاجتت به علاج گلاب و قند مباد		شفا ز گفته شکرفشان حافظ جوی

رویت همه ساله لاله گون باد		حسن تو همیشه در فزون باد
هر روز که باد در فزون باد		اندر سر ما خیال عشقت
در خدمت قامتت نگون باد		هر سرو که در چمن درآید
چون گوهر اشک غرق خون باد		چشمی که نه فتنه تو باشد
در کردن سحر ذوفنون باد		چشم تو ز بهر دلربایی
بی صبر و قرار و بی سکون باد		هر جا که دلیست در غم تو
از حلقه وصل تو برون باد		هر دل که ز عشق توست خالی
دور از لب مردمان دون باد		لعل تو که هست جان حافظ

ساحت کون و مکان عرصه میدان تو باد		خسروا گوی فلک در خم چوگان تو باد
دیده فتح ابد عاشق جولان تو باد		زلف خاتون ظفر شیفته پرچم توست
عقل کل چاکر طغراکش دیوان تو باد		ای که انشاء عطارد صفت شوکت توست
غیرت خلد برین ساحت بستان تو باد		طیره جلوه طوبی قد چون سرو تو شد
هر چه در عالم امر است به فرمان تو باد		نه به تنها حیوانات و نباتات و جماد

ننوشت سلامی و کلامی نفرستاد		دیر است که دلدار پیامی نفرستاد
پیکی ندوانید و سلامی نفرستاد		صد نامه فرستادم و آن شاه سواران
آهوروشی کبک خرامی نفرستاد		سوی من وحشی صفت عقل رمیده
وز آن خط چون سلسله دامی نفرستاد		دانست که خواهد شدنم مرغ دل از دست
هیچم خبر از هیچ مقامی نفرستاد		چندان که زدم لاف کرامات و مقامات
گر شاه پیامی به غلامی نفرستاد		حافظ به ادب باش که واخواست نباشد

وان راز که در دل بنهفتم به درافتاد		پیرانه سرم عشق جوانی به سر افتاد
ای دیده نگه کن که به دام که درافتاد		از راه نظر مرغ دلم گشت هواگیر
هر نافه که در دست نسیم سحر افتاد		از رهگذر خاک سر کوی شما بود
بس کشته دل زنده که بر یک دگر افتاد		مژگان تو تا تیغ جهانگیر برآورد
با دردکشان هر که درافتاد برافتاد		بس تجربه کردیم در این دیر مکافات
با طینت اصلی چه کند بدگهر افتاد		گر جان بدهد سنگ سیه لعل نگردد

عارف از خنده می در طمع خام افتاد		عکس روی تو چو در آینه جام افتاد
این همه نقش در آیینه اوهام افتاد		حسن روی تو به یک جلوه که در آینه کرد
یک فروغ رخ ساقیست که در جام افتاد		این همه عکس می و نقش نگارین که نمود
کز کجا سر غمش در دهن عام افتاد		غیرت عشق زبان همه خاصان ببرید
اینم از عهد ازل حاصل فرجام افتاد		من ز مسجد به خرابات نه خود افتادم
هر که در دایره گردش ایام افتاد		چه کند کز پی دوران نرود چون پرگار
آه کز چاه برون آمد و در دام افتاد		در خم زلف تو آویخت دل از چاه زنخ
کار ما با رخ ساقی و لب جام افتاد		آن شد ای خواجه که در صومعه بازم بینی
کان که شد کشته او نیک سرانجام افتاد		زیر شمشیر غمش رقص کنان باید رفت
این گدا بین که چه شایسته انعام افتاد		هر دمش با من دلسوخته لطفی دگر است
زین میان حافظ دلسوخته بدنام افتاد		صوفیان جمله حریفند و نظرباز ولی

صبر و آرام تواند به من مسکین داد		آن که رخسار تو را رنگ گل و نسرین داد
هم تواند کرمش داد من غمگین داد		وان که گیسوی تو را رسم تطاول آموخت
که عنان دل شیدا به لب شیرین داد		من همان روز ز فرهاد طمع ببریدم
آن که آن داد به شاهان به گدایان این داد		گنج زر گر نبود کنج قناعت باقیست
هر که پیوست بدو عمر خودش کاوین داد		خوش عروسیست جهان از ره صورت لیکن
خاصه اکنون که صبا مژده فروردین داد		بعد از این دست من و دامن سرو و لب جوی

که تاب من به جهان طره فلانی داد		بنفشه دوش به گل گفت و خوش نشانی داد
به مومیایی لطف توام نشانی داد		شکسته وار به درگاهت آمدم که طبیب
که دست دادش و یاری ناتوانی داد		تنش درست و دلش شاد باد و خاطر خوش
شراب و شاهد شیرین که را زیانی داد		برو معالجه خود کن ای نصیحتگو
دریغ حافظ مسکین من چه جانی داد		گذشت بر من مسکین و با رقیبان گفت

اگر تو را گذری بر مقام ما افتد		همای اوج سعادت به دام ما افتد
اگر ز روی تو عکسی به جام ما افتد		حباب وار براندازم از نشاط کلاه
بود که پرتو نوری به بام ما افتد		شبی که ماه مراد از افق شود طالع
که قطره‌ای ز زلالش به کام ما افتد		چو جان فدای لبش شد خیال می‌بستم
کز این شکار فراوان به دام ما افتد		خیال زلف تو گفتا که جان وسیله مساز
بود که قرعه دولت به نام ما افتد		به ناامیدی از این در مرو بزن فالی
نسیم گلشن جان در مشام ما افتد		ز خاک کوی تو هر گه که دم زند حافظ

نهال دشمنی برکن که رنج بی‌شمار آرد		درخت دوستی بنشان که کام دل به بار آرد
که درد سر کشی جانا گرت مستی خمار آرد		چو مهمان خراباتی به عزت باش با رندان
بسی گردش کند گردون بسی لیل و نهار آرد		شب صحبت غنیمت دان که بعد از روزگار ما
چو نسرین صد گل آرد بار و چون بلبل هزار آرد		بهار عمر خواه ای دل وگرنه این چمن هر سال
بفرما لعل نوشین را که زودش باقرار آرد		خدا را چون دل ریشم قراری بست با زلفت
نشیند بر لب جویی و سروی در کنار آرد		در این باغ از خدا خواهد دگر پیرانه سر حافظ

محقق است که او حاصل بصر دارد		کسی که حسن و خط دوست در نظر دارد
نهاده‌ایم مگر او به تیغ بردارد		چو خامه در ره فرمان او سر طاعت
که زیر تیغ تو هر دم سری دگر دارد		کسی به وصل تو چون شمع یافت پروانه
چو آستانه بدین در همیشه سر دارد		به پای بوس تو دست کسی رسید که او
که بوی باده مدامم دماغ تر دارد		ز زهد خشک ملولم کجاست باده ناب
دمی ز وسوسه عقل بی‌خبر دارد		ز باده هیچت اگر نیست این نه بس که تو را
به عزم میکده اکنون ره سفر دارد		کسی که از ره تقوا قدم برون ننهاد
چو لاله داغ هوایی که بر جگر دارد		دل شکسته حافظ به خاک خواهد برد

که چو سرو پایبند است و چو لاله داغ دارد		دل ما به دور رویت ز چمن فراغ دارد
که درون گوشه گیران ز جهان فراغ دارد		سر ما فرونیاید به کمان ابروی کس
تو سیاه کم بها بین که چه در دماغ دارد		ز بنفشه تاب دارم که ز زلف او زند دم
به ندیم شاه ماند که به کف ایاغ دارد		به چمن خرام و بنگر بر تخت گل که لاله
مگر آن که شمع رویت به رهم چراغ دارد		شب ظلمت و بیابان به کجا توان رسیدن
که بسوختیم و از ما بت ما فراغ دارد		من و شمع صبحگاهی سزد ار به هم بگرییم
طرب آشیان بلبل بنگر که زاغ دارد		سزدم چو ابر بهمن که بر این چمن بگریم
که نه خاطر تماشا نه هوای باغ دارد		سر درس عشق دارد دل دردمند حافظ

سلطانی جم مدام دارد		آن کس که به دست جام دارد
در میکده جو که جام دارد		آبی که خضر حیات از او یافت
کاین رشته از او نظام دارد		سررشته جان به جام بگذار
تا یار سر کدام دارد		ما و می و زاهدان و تقوا
در دور کسی که کام دارد		بیرون ز لب تو ساقیا نیست
از چشم خوشت به وام دارد		نرگس همه شیوه‌های مستی
وردیست که صبح و شام دارد		ذکر رخ و زلف تو دلم را
لعلت نمکی تمام دارد		بر سینه ریش دردمندان
حسن تو دو صد غلام دارد		در چاه ذقن چو حافظ ای جان

ز خاتمی که دمی گم شود چه غم دارد		دلی که غیب نمای است و جام جم دارد
به دست شاهوشی ده که محترم دارد		به خط و خال گدایان مده خزینه دل
غلام همت سروم که این قدم دارد		نه هر درخت تحمل کند جفای خزان
نهد به پای قدح هر که شش درم دارد		رسید موسم آن کز طرب چو نرگس مست
که عقل کل به صدت عیب متهم دارد		زر از بهای می اکنون چو گل دریغ مدار
کدام محرم دل ره در این حرم دارد		ز سر غیب کس آگاه نیست قصه مخوان
به بوی زلف تو با باد صبحدم دارد		دلم که لاف تجرد زدی کنون صد شغل
که جلوه نظر و شیوه کرم دارد		مراد دل ز که پرسم که نیست دلداری
که ما صمد طلبیدیم و او صنم دارد		ز جیب خرقه حافظ چه طرف بتوان بست

بهار عارضش خطی به خون ارغوان دارد		بتی دارم که گرد گل ز سنبل سایه بان دارد
بقای جاودانش ده که حسن جاودان دارد		غبار خط بپوشانید خورشید رخش یا رب
ندانستم که این دریا چه موج خون فشان دارد		چو عاشق می‌شدم گفتم که بردم گوهر مقصود
کمین از گوشه‌ای کرده‌ست و تیر اندر کمان دارد		ز چشمت جان نشاید برد کز هر سو که می‌بینم
که از جمشید و کیخسرو فراوان داستان دارد		بیفشان جرعه‌ای بر خاک و حال اهل دل بشنو
که بر گل اعتمادی نیست گر حسن جهان دارد		چو در رویت بخندد گل مشو در دامش ای بلبل
که می با دیگری خورده‌ست و با من سر گران دارد		خدا را داد من بستان از او ای شحنه مجلس
که آفت‌هاست در تاخیر و طالب را زیان دارد		به فتراک ار همی‌بندی خدا را زود صیدم کن
که از چشم بداندیشان خدایت در امان دارد		ز خوف هجرم ایمن کن اگر امید آن داری
به تلخی کشت حافظ را و شکر در دهان دارد		چه عذر بخت خود گویم که آن عیار شهرآشوب

سعادت همدم او گشت و دولت همنشین دارد		هر آن کو خاطر مجموع و یار نازنین دارد
کسی آن آستان بوسد که جان در آستین دارد		حریم عشق را درگه بسی بالاتر از عقل است
که نقش خاتم لعلش جهان زیر نگین دارد		دهان تنگ شیرینش مگر ملک سلیمان است
بنازم دلبر خود را که حسنش آن و این دارد		لب لعل و خط مشکین چو آنش هست و اینش هست
که صدر مجلس عشرت گدای رهنشین دارد		به خواری منگر ای منعم ضعیفان و نحیفان را
که دوران ناتوانی‌ها بسی زیر زمین دارد		چو بر روی زمین باشی توانایی غنیمت دان
که بیند خیر از آن خرمن که ننگ از خوشه چین دارد		بلاگردان جان و تن دعای مستمندان است
بگوییدش که سلطانی گدایی همنشین دارد		و گر گوید نمی‌خواهم چو حافظ عاشق مفلس

خداش در همه حال از بلا نگه دارد		هر آن که جانب اهل خدا نگه دارد
که آشنا سخن آشنا نگه دارد		حدیث دوست نگویم مگر به حضرت دوست
فرشته‌ات به دو دست دعا نگه دارد		دلا معاش چنان کن که گر بلغزد پای
نگاه دار سر رشته تا نگه دارد		گرت هواست که معشوق نگسلد پیمان
ز روی لطف بگویش که جا نگه دارد		صبا بر آن سر زلف ار دل مرا بینی
ز دست بنده چه خیزد خدا نگه دارد		چو گفتمش که دلم را نگاه دار چه گفت
که حق صحبت مهر و وفا نگه دارد		سر و زر و دل و جانم فدای آن یاری
به یادگار نسیم صبا نگه دارد		غبار راهگذارت کجاست تا حافظ

نقش هر نغمه که زد راه به جایی دارد		مطرب عشق عجب ساز و نوایی دارد
که خوش آهنگ و فرح بخش هوایی دارد		عالم از ناله عشاق مبادا خالی
خوش عطابخش و خطاپوش خدایی دارد		پیر دردی کش ما گر چه ندارد زر و زور
تا هواخواه تو شد فر همایی دارد		محترم دار دلم کاین مگس قندپرست
پادشاهی که به همسایه گدایی دارد		از عدالت نبود دور گرش پرسد حال
درد عشق است و جگرسوز دوایی دارد		اشک خونین بنمودم به طبیبان گفتند
شادی روی کسی خور که صفایی دارد		نغز گفت آن بت ترسابچه باده پرست
و از زبان تو تمنای دعایی دارد		خسروا حافظ درگاه نشین فاتحه خواند

باز با دلشدگان ناز و عتابی دارد		آن که از سنبل او غالیه تابی دارد
چه توان کرد که عمر است و شتابی دارد		از سر کشته خود می‌گذری همچون باد
آفتابیست که در پیش سحابی دارد		ماه خورشید نمایش ز پس پرده زلف
تا سهی سرو تو را تازه‌تر آبی دارد		چشم من کرد به هر گوشه روان سیل سرشک
فرصتش باد که خوش فکر صوابی دارد		غمزه شوخ تو خونم به خطا می‌ریزد
روشن است این که خضر بهره سرابی دارد		آب حیوان اگر این است که دارد لب دوست
ای خوش آن خسته که از دوست جوابی دارد		جان بیمار مرا نیست ز تو روی سؤال
چشم مستش که به هر گوشه خرابی دارد		کی کند سوی دل خسته حافظ نظری

بنده طلعت آن باش که آنی دارد		شاهد آن نیست که مویی و میانی دارد
خوبی آن است و لطافت که فلانی دارد		شیوه حور و پری گر چه لطیف است ولی
که به امید تو خوش آب روانی دارد		چشمه چشم مرا ای گل خندان دریاب
نه سواریست که در دست عنانی دارد		گوی خوبی که برد از تو که خورشید آن جا
آری آری سخن عشق نشانی دارد		دل نشان شد سخنم تا تو قبولش کردی
برده از دست هر آن کس که کمانی دارد		خم ابروی تو در صنعت تیراندازی
هر کسی بر حسب فکر گمانی دارد		در ره عشق نشد کس به یقین محرم راز
هر سخن وقتی و هر نکته مکانی دارد		با خرابات نشینان ز کرامات ملاف
هر بهاری که به دنباله خزانی دارد		مرغ زیرک نزند در چمنش پرده سرای
کلک ما نیز زبانی و بیانی دارد		مدعی گو لغز و نکته به حافظ مفروش

یا من خبر ندارم یا او نشان ندارد		با هیچ کس نشانی زان دلستان ندیدم
ای ساروان فروکش کاین ره کران ندارد		سرمنزل فراغت نتوان ز دست دادن
بشنو که پند پیران هیچت زیان ندارد		چنگ خمیده قامت می‌خواندت به عشرت
مست است و در حق او کس این گمان ندارد		ای دل طریق رندی از محتسب بیاموز
در گوش دل فروخوان تا زر نهان ندارد		احوال گنج قارون کایام داد بر باد
کان شوخ سربریده بند زبان ندارد		گر خود رقیب شمع است اسرار از او بپوشان
زیرا که چون تو شاهی کس در جهان ندارد		کس در جهان ندارد یک بنده همچو حافظ

پیش تو گل رونق گیاه ندارد		روشنی طلعت تو ماه ندارد
خوشتر از این گوشه پادشاه ندارد		گوشه ابروی توست منزل جانم
آینه دانی که تاب آه ندارد		تا چه کند با رخ تو دود دل من
چشم دریده ادب نگاه ندارد		شوخی نرگس نگر که پیش تو بشکفت
جانب هیچ آشنا نگاه ندارد		دیدم و آن چشم دل سیه که تو داری
شادی شیخی که خانقاه ندارد		رطل گرانم ده ای مرید خرابات
طاقت فریاد دادخواه ندارد		خون خور و خامش نشین که آن دل نازک
هر که در این آستانه راه ندارد		گو برو و آستین به خون جگر شوی
کیست که او داغ آن سیاه ندارد		نی من تنها کشم تطاول زلفت
کافر عشق ای صنم گناه ندارد		حافظ اگر سجده تو کرد مکن عیب

بختم ار یار شود رختم از این جا ببرد		نیست در شهر نگاری که دل ما ببرد
عاشق سوخته دل نام تمنا ببرد		کو حریفی کش سرمست که پیش کرمش
آه از آن روز که بادت گل رعنا ببرد		باغبانا ز خزان بی‌خبرت می‌بینم
اگر امروز نبرده‌ست که فردا ببرد		رهزن دهر نخفته‌ست مشو ایمن از او
بو که صاحب نظری نام تماشا ببرد		در خیال این همه لعبت به هوس می‌بازم
ترسم آن نرگس مستانه به یغما ببرد		علم و فضلی که به چل سال دلم جمع آورد
سامری کیست که دست از ید بیضا ببرد		بانگ گاوی چه صدا بازدهد عشوه مخر
منه از دست که سیل غمت از جا ببرد		جام مینایی می سد ره تنگ دلیست
هر که دانسته رود صرفه ز اعدا ببرد		راه عشق ار چه کمینگاه کمانداران است

چگونه کشتی از این ورطه بلا ببرد		اگر نه عقل به مستی فروکشد لنگر
که کس نبود که دستی از این دغا ببرد		فغان که با همه کس غایبانه باخت فلک
مباد کآتش محرومی آب ما ببرد		گذار بر ظلمات است خضر راهی کو
که جان ز مرگ به بیماری صبا ببرد		دل ضعیفم از آن می‌کشد به طرف چمن
فراغت آرد و اندیشه خطا ببرد		طبیب عشق منم باده ده که این معجون
مگر نسیم پیامی خدای را ببرد		بسوخت حافظ و کس حال او به یار نگفت

وز آن گلشن به خارم مبتلا کرد		از آن رنگ رخم خون در دل افتاد
که کار خیر بی روی و ریا کرد		غلام همت آن نازنینم
که با من هر چه کرد آن آشنا کرد		من از بیگانگان دیگر ننالم
ور از دلبر وفا جستم جفا کرد		گر از سلطان طمع کردم خطا بود
که درد شب نشینان را دوا کرد		خوشش باد آن نسیم صبحگاهی
تنعم از میان باد صبا کرد		به هر سو بلبل عاشق در افغان
که حافظ توبه از زهد ریا کرد		بشارت بر به کوی می فروشان

که خاک میکده عشق را زیارت کرد		ثواب روزه و حج قبول آن کس برد
خداش خیر دهاد آن که این عمارت کرد		مقام اصلی ما گوشه خرابات است
بیا که سود کسی برد کاین تجارت کرد		بهای باده چون لعل چیست جوهر عقل
کسی کند که به خون جگر طهارت کرد		نماز در خم آن ابروان محرابی
نظر به دردکشان از سر حقارت کرد		فغان که نرگس جماش شیخ شهر امروز
که کار دیده نظر از سر بصارت کرد		به روی یار نظر کن ز دیده منت دار
اگر چه صنعت بسیار در عبارت کرد		حدیث عشق ز حافظ شنو نه از واعظ

علی الصباح که میخانه را زیارت کرد		به آب روشن می عارفی طهارت کرد
هلال عید به دور قدح اشارت کرد		همین که ساغر زرین خور نهان گردید
به آب دیده و خون جگر طهارت کرد		خوشا نماز و نیاز کسی که از سر درد
به خون دختر رز خرقه را قصارت کرد		امام خواجه که بودش سر نماز دراز
چه سود دید ندانم که این تجارت کرد		دلم ز حلقه زلفش به جان خرید آشوب
خبر دهید که حافظ به می طهارت کرد		اگر امام جماعت طلب کند امروز

بنیاد مکر با فلک حقه باز کرد		صوفی نهاد دام و سر حقه باز کرد
زیرا که عرض شعبده با اهل راز کرد		بازی چرخ بشکندش بیضه در کلاه
و آهنگ بازگشت به راه حجاز کرد		این مطرب از کجاست که ساز عراق ساخت
زآنچ آستین کوته و دست دراز کرد		ای دل بیا که ما به پناه خدا رویم
عشقش به روی دل در معنی فراز کرد		صنعت مکن که هر که محبت نه راست باخت
شرمنده ره روی که عمل بر مجاز کرد		فردا که پیشگاه حقیقت شود پدید
غره مشو که گربه زاهد نماز کرد		ای کبک خوش خرام کجا می‌روی بایست
ما را خدا ز زهد ریا بی‌نیاز کرد		حافظ مکن ملامت رندان که در ازل

باد غیرت به صدش خار پریشان دل کرد		بلبلی خون دلی خورد و گلی حاصل کرد
ناگهش سیل فنا نقش امل باطل کرد		طوطی ای را به خیال شکری دل خوش بود
که چه آسان بشد و کار مرا مشکل کرد		قرة العین من آن میوه دل یادش باد
که امید کرمم همره این محمل کرد		ساروان بار من افتاد خدا را مددی
چرخ فیروزه طربخانه از این کهگل کرد		روی خاکی و نم چشم مرا خوار مدار
چه کنم بازی ایام مرا غافل کرد		نزدی شاه رخ و فوت شد امکان حافظ

نفس به بوی خوشش مشکبار خواهم کرد		چو باد عزم سر کوی یار خواهم کرد
بطالتم بس از امروز کار خواهم کرد		به هرزه بی می و معشوق عمر می‌گذرد
نثار خاک ره آن نگار خواهم کرد		هر آبروی که اندوختم ز دانش و دین
که عمر در سر این کار و بار خواهم کرد		چو شمع صبحدمم شد ز مهر او روشن
بنای عهد قدیم استوار خواهم کرد		به یاد چشم تو خود را خراب خواهم ساخت
فدای نکهت گیسوی یار خواهم کرد		صبا کجاست که این جان خون گرفته چو گل
طریق رندی و عشق اختیار خواهم کرد		نفاق و زرق نبخشد صفای دل حافظ

تکیه بر عهد تو و باد صبا نتوان کرد		دست در حلقه آن زلف دوتا نتوان کرد
این قدر هست که تغییر قضا نتوان کرد		آن چه سعی است من اندر طلبت بنمایم
به فسوسی که کند خصم رها نتوان کرد		دامن دوست به صد خون دل افتاد به دست
نسبت دوست به هر بی سر و پا نتوان کرد		عارضش را به مثل ماه فلک نتوان گفت
چه محل جامه جان را که قبا نتوان کرد		سروبالای من آن گه که درآید به سماع
که در آیینه نظر جز به صفا نتوان کرد		نظر پاک تواند رخ جانان دیدن
حل این نکته بدین فکر خطا نتوان کرد		مشکل عشق نه در حوصله دانش ماست
روز و شب عربده با خلق خدا نتوان کرد		غیرتم کشت که محبوب جهانی لیکن
تا به حدیست که آهسته دعا نتوان کرد		من چه گویم که تو را نازکی طبع لطیف
طاعت غیر تو در مذهب ما نتوان کرد		بجز ابروی تو محراب دل حافظ نیست

خدا را با که این بازی توان کرد		دل از من برد و روی از من نهان کرد
خیالش لطف‌های بی‌کران کرد		شب تنهاییم در قصد جان بود
که با ما نرگس او سرگران کرد		چرا چون لاله خونین دل نباشم
طبیبم قصد جان ناتوان کرد		که را گویم که با این درد جان سوز
صراحی گریه و بربط فغان کرد		بدان سان سوخت چون شمعم که بر من
که درد اشتیاقم قصد جان کرد		صبا گر چاره داری وقت وقت است
که یار ما چنین گفت و چنان کرد		میان مهربانان کی توان گفت
که تیر چشم آن ابروکمان کرد		عدو با جان حافظ آن نکردی

به وداعی دل غمدیده ما شاد نکرد		یاد باد آن که ز ما وقت سفر یاد نکرد
بنده پیر ندانم ز چه آزاد نکرد		آن جوان بخت که می‌زد رقم خیر و قبول
رهنمونیم به پای علم داد نکرد		کاغذین جامه به خوناب بشویم که فلک
ناله‌ها کرد در این کوه که فرهاد نکرد		دل به امید صدایی که مگر در تو رسد
آشیان در شکن طره شمشاد نکرد		سایه تا بازگرفتی ز چمن مرغ سحر
زان که چالاکتر از این حرکت باد نکرد		شاید ار پیک صبا از تو بیاموزد کار
هر که اقرار بدین حسن خداداد نکرد		کلک مشاطه صنعش نکشد نقش مراد
که بدین راه بشد یار و ز ما یاد نکرد		مطربا پرده بگردان و بزن راه عراق
که شنید این ره دلسوز که فریاد نکرد		غزلیات عراقیست سرود حافظ

صد لطف چشم داشتم و یک نظر نکرد		رو بر رهش نهادم و بر من گذر نکرد
در سنگ خاره قطره باران اثر نکرد		سیل سرشک ما ز دلش کین به درنبرد
کز تیر آه گوشه نشینان حذر نکرد		یا رب تو آن جوان دلاور نگاه دار
وان شوخ دیده بین که سر از خواب برنکرد		ماهی و مرغ دوش ز افغان من نخفت
او خود گذر به ما چو نسیم سحر نکرد		می‌خواستم که میرمش اندر قدم چو شمع
کو پیش زخم تیغ تو جان را سپر نکرد		جانا کدام سنگ‌دل بی‌کفایت است
با کس نگفت راز تو تا ترک سر نکرد		کلک زبان بریده حافظ در انجمن

یاد حریف شهر و رفیق سفر نکرد		دلبر برفت و دلشدگان را خبر نکرد
یا او به شاهراه طریقت گذر نکرد		یا بخت من طریق مروت فروگذاشت
چون سخت بود در دل سنگش اثر نکرد		گفتم مگر به گریه دلش مهربان کنم
سودای دام عاشقی از سر به درنکرد		شوخی مکن که مرغ دل بی‌قرار من
کاری که کرد دیده من بی نظر نکرد		هر کس که دید روی تو بوسید چشم من
او خود گذر به ما چو نسیم سحر نکرد		من ایستاده تا کنمش جان فدا چو شمع

چون بشد دلبر و با یار وفادار چه کرد		دیدی ای دل که غم عشق دگربار چه کرد
آه از آن مست که با مردم هشیار چه کرد		آه از آن نرگس جادو که چه بازی انگیخت
طالع بی‌شفقت بین که در این کار چه کرد		اشک من رنگ شفق یافت ز بی‌مهری یار
وه که با خرمن مجنون دل افگار چه کرد		برقی از منزل لیلی بدرخشید سحر
نیست معلوم که در پرده اسرار چه کرد		ساقیا جام می‌ام ده که نگارنده غیب
کس ندانست که در گردش پرگار چه کرد		آن که پرنقش زد این دایره مینایی
یار دیرینه ببینید که با یار چه کرد		فکر عشق آتش غم در دل حافظ زد و سوخت

شد سوی محتسب و کار به دستوری کرد		دوستان دختر رز توبه ز مستوری کرد
تا نگویند حریفان که چرا دوری کرد		آمد از پرده به مجلس عرقش پاک کنید
راه مستانه زد و چاره مخموری کرد		مژدگانی بده ای دل که دگر مطرب عشق
آن چه با خرقه زاهد می انگوری کرد		نه به هفت آب که رنگش به صد آتش نرود
مرغ خوشخوان طرب از برگ گل سوری کرد		غنچه گلبن وصلم ز نسیمش بشکفت
عرض و مال و دل و دین در سر مغروری کرد		حافظ افتادگی از دست مده زان که حسود

وان چه خود داشت ز بیگانه تمنا می‌کرد		سال‌ها دل طلب جام جم از ما می‌کرد
طلب از گمشدگان لب دریا می‌کرد		گوهری کز صدف کون و مکان بیرون است
کو به تأیید نظر حل معما می‌کرد		مشکل خویش بر پیر مغان بردم دوش
و اندر آن آینه صد گونه تماشا می‌کرد		دیدمش خرم و خندان قدح باده به دست
گفت آن روز که این گنبد مینا می‌کرد		گفتم این جام جهان بین به تو کی داد حکیم
او نمی‌دیدش و از دور خدا را می‌کرد		بی دلی در همه احوال خدا با او بود
سامری پیش عصا و ید بیضا می‌کرد		این همه شعبده خویش که می‌کرد این جا
جرمش این بود که اسرار هویدا می‌کرد		گفت آن یار کز او گشت سر دار بلند
دیگران هم بکنند آن چه مسیحا می‌کرد		فیض روح القدس ار باز مدد فرماید
گفت حافظ گله‌ای از دل شیدا می‌کرد		گفتمش سلسله زلف بتان از پی چیست

که خاک میکده کحل بصر توانی کرد		به سر جام جم آن گه نظر توانی کرد
بدین ترانه غم از دل به در توانی کرد		مباش بی می و مطرب که زیر طاق سپهر
که خدمتش چو نسیم سحر توانی کرد		گل مراد تو آن گه نقاب بگشاید
که سودها کنی ار این سفر توانی کرد		به عزم مرحله عشق پیش نه قدمی
کجا به کوی طریقت گذر توانی کرد		تو کز سرای طبیعت نمی‌روی بیرون
غبار ره بنشان تا نظر توانی کرد		جمال یار ندارد نقاب و پرده ولی
به فیض بخشی اهل نظر توانی کرد		بیا که چاره ذوق حضور و نظم امور
طمع مدار که کار دگر توانی کرد		ولی تو تا لب معشوق و جام می خواهی
چو شمع خنده زنان ترک سر توانی کرد		دلا ز نور هدایت گر آگهی یابی

که بود ساقی و این باده از کجا آورد		چه مستیست ندانم که رو به ما آورد
که مرغ نغمه سرا ساز خوش نوا آورد		تو نیز باده به چنگ آر و راه صحرا گیر
که باد صبح نسیم گره گشا آورد		دلا چو غنچه شکایت ز کار بسته مکن
بنفشه شاد و کش آمد سمن صفا آورد		رسیدن گل و نسرین به خیر و خوبی باد
که مژده طرب از گلشن سبا آورد		صبا به خوش خبری هدهد سلیمان است
برآر سر که طبیب آمد و دوا آورد		علاج ضعف دل ما کرشمه ساقیست
چرا که وعده تو کردی و او به جا آورد		مرید پیر مغانم ز من مرنج ای شیخ
که حمله بر من درویش یک قبا آورد		به تنگ چشمی آن ترک لشکری نازم
که التجا به در دولت شما آورد		فلک غلامی حافظ کنون به طوع کند

دل شوریده ما را به بو در کار می‌آورد		صبا وقت سحر بویی ز زلف یار می‌آورد
که هر گل کز غمش بشکفت محنت بار می‌آورد		من آن شکل صنوبر را ز باغ دیده برکندم
که رو از شرم آن خورشید در دیوار می‌آورد		فروغ ماه می‌دیدم ز بام قصر او روشن
ولی می‌ریخت خون و ره بدان هنجار می‌آورد		ز بیم غارت عشقش دل پرخون رها کردم
کز آن راه گران قاصد خبر دشوار می‌آورد		به قول مطرب و ساقی برون رفتم گه و بی‌گه
اگر تسبیح می‌فرمود اگر زنار می‌آورد		سراسر بخشش جانان طریق لطف و احسان بود
به عشوه هم پیامی بر سر بیمار می‌آورد		عفاالله چین ابرویش اگر چه ناتوانم کرد
ولی منعش نمی‌کردم که صوفی وار می‌آورد		عجب می‌داشتم دیشب ز حافظ جام و پیمانه

که روز محنت و غم رو به کوتهی آورد		نسیم باد صبا دوشم آگهی آورد
بدین نوید که باد سحرگهی آورد		به مطربان صبوحی دهیم جامه چاک
زهی رفیق که بختم به همرهی آورد		همی‌رویم به شیراز با عنایت بخت
بسا شکست که با افسر شهی آورد		به جبر خاطر ما کوش کاین کلاه نمد
چو یاد عارض آن ماه خرگهی آورد		چه ناله‌ها که رسید از دلم به خرمن ماه
که التجا به جناب شهنشهی آورد		رساند رایت منصور بر فلک حافظ

کو محتسبی که مست گیرد		هر کس که بدید چشم او گفت
تا یار مرا به شست گیرد		در بحر فتاده‌ام چو ماهی
آیا بود آن که دست گیرد		در پاش فتاده‌ام به زاری
جامی ز می الست گیرد		خرم دل آن که همچو حافظ

ز هر در می‌دهم پندش ولیکن در نمی‌گیرد		دلم جز مهر مه رویان طریقی بر نمی‌گیرد
که نقشی در خیال ما از این خوشتر نمی‌گیرد		خدا را ای نصیحتگو حدیث ساغر و می گو
که فکری در درون ما از این بهتر نمی‌گیرد		بیا ای ساقی گلرخ بیاور باده رنگین
عجب گر آتش این زرق در دفتر نمی‌گیرد		صراحی می‌کشم پنهان و مردم دفتر انگارند
که پیر می فروشانش به جامی بر نمی‌گیرد		من این دلق مرقع را بخواهم سوختن روزی
که غیر از راستی نقشی در آن جوهر نمی‌گیرد		از آن رو هست یاران را صفاها با می لعلش
برو کاین وعظ بی‌معنی مرا در سر نمی‌گیرد		سر و چشمی چنین دلکش تو گویی چشم از او بردوز
دلش بس تنگ می‌بینم مگر ساغر نمی‌گیرد		نصیحتگوی رندان را که با حکم قضا جنگ است
زبان آتشینم هست لیکن در نمی‌گیرد		میان گریه می‌خندم که چون شمع اندر این مجلس
که کس مرغان وحشی را از این خوشتر نمی‌گیرد		چه خوش صید دلم کردی بنازم چشم مستت را
چه سود افسونگری ای دل که در دلبر نمی‌گیرد		سخن در احتیاج ما و استغنای معشوق است
اگر می‌گیرد این آتش زمانی ور نمی‌گیرد		من آن آیینه را روزی به دست آرم سکندروار
که سر تا پای حافظ را چرا در زر نمی‌گیرد		بدین شعر تر شیرین ز شاهنشه عجب دارم

عارفان را همه در شرب مدام اندازد		ساقی ار باده از این دست به جام اندازد
ای بسا مرغ خرد را که به دام اندازد		ور چنین زیر خم زلف نهد دانه خال
سر و دستار نداند که کدام اندازد		ای خوشا دولت آن مست که در پای حریف
پخته گردد چو نظر بر می خام اندازد		زاهد خام که انکار می و جام کند
دل چون آینه در زنگ ظلام اندازد		روز در کسب هنر کوش که می خوردن روز
گرد خرگاه افق پرده شام اندازد		آن زمان وقت می صبح فروغ است که شب
بخورد باده‌ات و سنگ به جام اندازد		باده با محتسب شهر ننوشی زنهار
بختت ار قرعه بدان ماه تمام اندازد		حافظا سر ز کله گوشه خورشید برآر

به می بفروش دلق ما کز این بهتر نمی‌ارزد		دمی با غم به سر بردن جهان یک سر نمی‌ارزد
زهی سجاده تقوا که یک ساغر نمی‌ارزد		به کوی می فروشانش به جامی بر نمی‌گیرند
چه افتاد این سر ما را که خاک در نمی‌ارزد		رقیبم سرزنش‌ها کرد کز این باب رخ برتاب
کلاهی دلکش است اما به ترک سر نمی‌ارزد		شکوه تاج سلطانی که بیم جان در او درج است
غلط کردم که این طوفان به صد گوهر نمی‌ارزد		چه آسان می‌نمود اول غم دریا به بوی سود
که یک جو منت دونان دو صد من زر نمی‌ارزد		چو حافظ در قناعت کوش و از دنیای دون بگذر

عشق پیدا شد و آتش به همه عالم زد		در ازل پرتو حسنت ز تجلی دم زد
عین آتش شد از این غیرت و بر آدم زد		جلوه‌ای کرد رخت دید ملک عشق نداشت
برق غیرت بدرخشید و جهان برهم زد		عقل می‌خواست کز آن شعله چراغ افروزد
دست غیب آمد و بر سینه نامحرم زد		مدعی خواست که آید به تماشاگه راز
دل غمدیده ما بود که هم بر غم زد		دیگران قرعه قسمت همه بر عیش زدند
دست در حلقه آن زلف خم اندر خم زد		جان علوی هوس چاه زنخدان تو داشت

به دست مرحمت یارم در امیدواران زد		سحر چون خسرو خاور علم بر کوهساران زد
برآمد خنده‌ای خوش بر غرور کامگاران زد		چو پیش صبح روشن شد که حال مهر گردون چیست
گره بگشود از ابرو و بر دل‌های یاران زد		نگارم دوش در مجلس به عزم رقص چون برخاست
که چشم باده پیمایش صلا بر هوشیاران زد		من از رنگ صلاح آن دم به خون دل بشستم دست
کز اول چون برون آمد ره شب زنده داران زد		کدام آهن دلش آموخت این آیین عیاری
خداوندا نگه دارش که بر قلب سواران زد		خیال شهسواری پخت و شد ناگه دل مسکین
چو نقشش دست داد اول رقم بر جان سپاران زد		در آب و رنگ رخسارش چه جان دادیم و خون خوردیم
زره مویی که مژگانش ره خنجرگزاران زد		منش با خرقه پشمین کجا اندر کمند آرم
بده کام دل حافظ که فال بختیاران زد		نظر بر قرعه توفیق و یمن دولت شاه است
که جود بی‌دریغش خنده بر ابر بهاران زد		شهنشاه مظفر فر شجاع ملک و دین منصور
زمانه ساغر شادی به یاد میگساران زد		از آن ساعت که جام می به دست او مشرف شد
که چرخ این سکه دولت به دور روزگاران زد		دوام عمر و ملک او بخواه از لطف حق ای دل

شعری بخوان که با او رطل گران توان زد		راهی بزن که آهی بر ساز آن توان زد
گلبانگ سربلندی بر آسمان توان زد		بر آستان جانان گر سر توان نهادن
بر چشم دشمنان تیر از این کمان توان زد		قد خمیده ما سهلت نماید اما
جام می مغانه هم با مغان توان زد		در خانقه نگنجد اسرار عشقبازی
ماییم و کهنه دلقی کآتش در آن توان زد		درویش را نباشد برگ سرای سلطان
عشق است و داو اول بر نقد جان توان زد		اهل نظر دو عالم در یک نظر ببازند
سرها بدین تخیل بر آستان توان زد		گر دولت وصالت خواهد دری گشودن
چون جمع شد معانی گوی بیان توان زد		عشق و شباب و رندی مجموعه مراد است
گر راه زن تو باشی صد کاروان توان زد		شد رهزن سلامت زلف تو وین عجب نیست
باشد که گوی عیشی در این جهان توان زد		حافظ به حق قرآن کز شید و زرق بازآی

ور از طلب بنشینم به کینه برخیزد		اگر روم ز پی اش فتنه‌ها برانگیزد
چو گرد در پی اش افتم چو باد بگریزد		و گر به رهگذری یک دم از وفاداری
ز حقه دهنش چون شکر فروریزد		و گر کنم طلب نیم بوسه صد افسوس
بس آب روی که با خاک ره برآمیزد		من آن فریب که در نرگس تو می‌بینم
کجاست شیردلی کز بلا نپرهیزد		فراز و شیب بیابان عشق دام بلاست
هزار بازی از این طرفه‌تر برانگیزد		تو عمر خواه و صبوری که چرخ شعبده باز
که گر ستیزه کنی روزگار بستیزد		بر آستانه تسلیم سر بنه حافظ

تو را در این سخن انکار کار ما نرسد		به حسن و خلق و وفا کس به یار ما نرسد
کسی به حسن و ملاحت به یار ما نرسد		اگر چه حسن فروشان به جلوه آمده‌اند
به یار یک جهت حق گزار ما نرسد		به حق صحبت دیرین که هیچ محرم راز
به دلپذیری نقش نگار ما نرسد		هزار نقش برآید ز کلک صنع و یکی
یکی به سکه صاحب عیار ما نرسد		هزار نقد به بازار کائنات آرند
که گردشان به هوای دیار ما نرسد		دریغ قافله عمر کان چنان رفتند
که بد به خاطر امیدوار ما نرسد		دلا ز رنج حسودان مرنج و واثق باش
غبار خاطری از رهگذار ما نرسد		چنان بزی که اگر خاک ره شوی کس را
به سمع پادشه کامگار ما نرسد		بسوخت حافظ و ترسم که شرح قصه او

پای از این دایره بیرون ننهد تا باشد		هر که را با خط سبزت سر سودا باشد
داغ سودای توام سر سویدا باشد		من چو از خاک لحد لاله صفت برخیزم
کز غمت دیده مردم همه دریا باشد		تو خود ای گوهر یک دانه کجایی آخر
اگرت میل لب جوی و تماشا باشد		از بن هر مژه‌ام آب روان است بیا
که دگرباره ملاقات نه پیدا باشد		چون گل و می دمی از پرده برون آی و درآ
کاندر این سایه قرار دل شیدا باشد		ظل ممدود خم زلف توام بر سر باد
سرگرانی صفت نرگس رعنا باشد		چشمت از ناز به حافظ نکند میل آری

غالبا این قدرم عقل و کفایت باشد		من و انکار شراب این چه حکایت باشد
ور نه مستوری ما تا به چه غایت باشد		تا به غایت ره میخانه نمی‌دانستم
تا تو را خود ز میان با که عنایت باشد		زاهد و عجب و نماز و من و مستی و نیاز
عشق کاریست که موقوف هدایت باشد		زاهد ار راه به رندی نبرد معذور است
این زمان سر به ره آرم چه حکایت باشد		من که شب‌ها ره تقوا زده‌ام با دف و چنگ
حافظ ار مست بود جای شکایت باشد		دوش از این غصه نخفتم که رفیقی می‌گفت

ای بسا خرقه که مستوجب آتش باشد		نقد صوفی نه همه صافی بی‌غش باشد
شامگاهش نگران باش که سرخوش باشد		صوفی ما که ز ورد سحری مست شدی
تا سیه روی شود هر که در او غش باشد		خوش بود گر محک تجربه آید به میان
ای بسا رخ که به خونابه منقش باشد		خط ساقی گر از این گونه زند نقش بر آب
عاشقی شیوه رندان بلاکش باشد		ناز پرورد تنعم نبرد راه به دوست
حیف باشد دل دانا که مشوش باشد		غم دنیای دنی چند خوری باده بخور
گر شرابش ز کف ساقی مه وش باشد		دلق و سجاده حافظ ببرد باده فروش

نه من بسوزم و او شمع انجمن باشد		خوش است خلوت اگر یار یار من باشد
که گاه گاه بر او دست اهرمن باشد		من آن نگین سلیمان به هیچ نستانم
رقیب محرم و حرمان نصیب من باشد		روا مدار خدایا که در حریم وصال
در آن دیار که طوطی کم از زغن باشد		همای گو مفکن سایه شرف هرگز
غریب را دل سرگشته با وطن باشد		هوای کوی تو از سر نمی‌رود آری
چو غنچه پیش تواش مهر بر دهن باشد		به سان سوسن اگر ده زبان شود حافظ

صد ملک سلیمانم در زیر نگین باشد		از لعل تو گر یابم انگشتری زنهار
شاید که چو وابینی خیر تو در این باشد		غمناک نباید بود از طعن حسود ای دل
نقشش به حرام ار خود صورتگر چین باشد		هر کو نکند فهمی زین کلک خیال انگیز
در دایره قسمت اوضاع چنین باشد		جام می و خون دل هر یک به کسی دادند
کاین سابقه پیشین تا روز پسین باشد		آن نیست که حافظ را رندی بشد از خاطر

که در دستت به جز ساغر نباشد		خوش آمد گل وز آن خوشتر نباشد
که دایم در صدف گوهر نباشد		زمان خوشدلی دریاب و در یاب
که گل تا هفته دیگر نباشد		غنیمت دان و می خور در گلستان
ببخشا بر کسی کش زر نباشد		ایا پرلعل کرده جام زرین
شرابی خور که در کوثر نباشد		بیا ای شیخ و از خمخانه ما
که علم عشق در دفتر نباشد		بشوی اوراق اگر همدرس مایی
که حسنش بسته زیور نباشد		ز من بنیوش و دل در شاهدی بند
که با وی هیچ درد سر نباشد		شرابی بی خمارم بخش یا رب
اگر چه یادش از چاکر نباشد		من از جان بنده سلطان اویسم
چنین زیبنده افسر نباشد		به تاج عالم آرایش که خورشید
که هیچش لطف در گوهر نباشد		کسی گیرد خطا بر نظم حافظ

بی باده بهار خوش نباشد		گل بی رخ یار خوش نباشد
بی لاله عذار خوش نباشد		طرف چمن و طواف بستان
بی صوت هزار خوش نباشد		رقصیدن سرو و حالت گل
بی بوس و کنار خوش نباشد		با یار شکرلب گل اندام
جز نقش نگار خوش نباشد		هر نقش که دست عقل بندد
از بهر نثار خوش نباشد		جان نقد محقر است حافظ

عالم پیر دگرباره جوان خواهد شد		نفس باد صبا مشک فشان خواهد شد
چشم نرگس به شقایق نگران خواهد شد		ارغوان جام عقیقی به سمن خواهد داد
تا سراپرده گل نعره زنان خواهد شد		این تطاول که کشید از غم هجران بلبل
مجلس وعظ دراز است و زمان خواهد شد		گر ز مسجد به خرابات شدم خرده مگیر
مایه نقد بقا را که ضمان خواهد شد		ای دل ار عشرت امروز به فردا فکنی
از نظر تا شب عید رمضان خواهد شد		ماه شعبان منه از دست قدح کاین خورشید
که به باغ آمد از این راه و از آن خواهد شد		گل عزیز است غنیمت شمریدش صحبت
قدمی نه به وداعش که روان خواهد شد		حافظ از بهر تو آمد سوی اقلیم وجود

قضای آسمان است این و دیگرگون نخواهد شد		مرا مهر سیه چشمان ز سر بیرون نخواهد شد
مگر آه سحرخیزان سوی گردون نخواهد شد		رقیب آزارها فرمود و جای آشتی نگذاشت
هر آن قسمت که آن جا رفت از آن افزون نخواهد شد		مرا روز ازل کاری به جز رندی نفرمودند
که ساز شرع از این افسانه بی‌قانون نخواهد شد		خدا را محتسب ما را به فریاد دف و نی بخش
کنار و بوس و آغوشش چه گویم چون نخواهد شد		مجال من همین باشد که پنهان عشق او ورزم
دلا کی به شود کارت اگر اکنون نخواهد شد		شراب لعل و جای امن و یار مهربان ساقی
که زخم تیغ دلدار است و رنگ خون نخواهد شد		مشوی ای دیده نقش غم ز لوح سینه حافظ

زدم این فال و گذشت اختر و کار آخر شد		روز هجران و شب فرقت یار آخر شد
عاقبت در قدم باد بهار آخر شد		آن همه ناز و تنعم که خزان می‌فرمود
نخوت باد دی و شوکت خار آخر شد		شکر ایزد که به اقبال کله گوشه گل
گو برون آی که کار شب تار آخر شد		صبح امید که بد معتکف پرده غیب
همه در سایه گیسوی نگار آخر شد		آن پریشانی شب‌های دراز و غم دل
که به تدبیر تو تشویش خمار آخر شد		ساقیا لطف نمودی قدحت پرمی باد
شکر کان محنت بی‌حد و شمار آخر شد		در شمار ار چه نیاورد کسی حافظ را

دل رمیده ما را رفیق و مونس شد		ستاره‌ای بدرخشید و ماه مجلس شد
به غمزه مسئله آموز صد مدرس شد		نگار من که به مکتب نرفت و خط ننوشت
فدای عارض نسرین و چشم نرگس شد		به بوی او دل بیمار عاشقان چو صبا
گدای شهر نگه کن که میر مجلس شد		به صدر مصطبه‌ام می‌نشاند اکنون دوست
به جرعه نوشی سلطان ابوالفوارس شد		خیال آب خضر بست و جام اسکندر
که طاق ابروی یار منش مهندس شد		طربسرای محبت کنون شود معمور
که خاطرم به هزاران گنه موسوس شد		لب از ترشح می پاک کن برای خدا
که علم بی‌خبر افتاد و عقل بی‌حس شد		کرشمه تو شرابی به عاشقان پیمود
قبول دولتیان کیمیای این مس شد		چو زر عزیز وجود است نظم من آری
چرا که حافظ از این راه رفت و مفلس شد		ز راه میکده یاران عنان بگردانید

بسوختیم در این آرزوی خام و نشد		گداخت جان که شود کار دل تمام و نشد
شدم به رغبت خویشش کمین غلام و نشد		به لابه گفت شبی میر مجلس تو شوم
بشد به رندی و دردی کشیم نام و نشد		پیام داد که خواهم نشست با رندان
که دید در ره خود تاب و پیچ دام و نشد		رواست در بر اگر می‌تپد کبوتر دل
چه خون که در دلم افتاد همچو جام و نشد		بدان هوس که به مستی ببوسم آن لب لعل
که من به خویش نمودم صد اهتمام و نشد		به کوی عشق منه بی‌دلیل راه قدم
شدم خراب جهانی ز غم تمام و نشد		فغان که در طلب گنج نامه مقصود
بسی شدم به گدایی بر کرام و نشد		دریغ و درد که در جست و جوی گنج حضور
در آن هوس که شود آن نگار رام و نشد		هزار حیله برانگیخت حافظ از سر فکر

دوستی کی آخر آمد دوستداران را چه شد		یاری اندر کس نمی‌بینیم یاران را چه شد
خون چکید از شاخ گل باد بهاران را چه شد		آب حیوان تیره گون شد خضر فرخ پی کجاست
حق شناسان را چه حال افتاد یاران را چه شد		کس نمی‌گوید که یاری داشت حق دوستی
تابش خورشید و سعی باد و باران را چه شد		لعلی از کان مروت برنیامد سال‌هاست
مهربانی کی سر آمد شهریاران را چه شد		شهر یاران بود و خاک مهربانان این دیار
کس به میدان در نمی‌آید سواران را چه شد		گوی توفیق و کرامت در میان افکنده‌اند
عندلیبان را چه پیش آمد هزاران را چه شد		صدهزاران گل شکفت و بانگ مرغی برنخاست
کس ندارد ذوق مستی میگساران را چه شد		زهره سازی خوش نمی‌سازد مگر عودش بسوخت

از سر پیمان برفت با سر پیمانه شد		زاهد خلوت نشین دوش به میخانه شد
باز به یک جرعه می عاقل و فرزانه شد		صوفی مجلس که دی جام و قدح می‌شکست
باز به پیرانه سر عاشق و دیوانه شد		شاهد عهد شباب آمده بودش به خواب
چهره خندان شمع آفت پروانه شد		آتش رخسار گل خرمن بلبل بسوخت
قطره باران ما گوهر یک دانه شد		گریه شام و سحر شکر که ضایع نگشت
حلقه اوراد ما مجلس افسانه شد		نرگس ساقی بخواند آیت افسونگری
دل بر دلدار رفت جان بر جانانه شد		منزل حافظ کنون بارگه پادشاست

کز حضرت سلیمان عشرت اشارت آمد		دوش از جناب آصف پیک بشارت آمد
ویرانسرای دل را گاه عمارت آمد		خاک وجود ما را از آب دیده گل کن
حرفیست از هزاران کاندر عبارت آمد		این شرح بی‌نهایت کز زلف یار گفتند
کان پاک پاکدامن بهر زیارت آمد		عیبم بپوش زنهار ای خرقه می آلود
کان ماه مجلس افروز اندر صدارت آمد		امروز جای هر کس پیدا شود ز خوبان
همت نگر که موری با آن حقارت آمد		بر تخت جم که تاجش معراج آسمان است
کان جادوی کمانکش بر عزم غارت آمد		از چشم شوخش ای دل ایمان خود نگه دار
کان عنصر سماحت بهر طهارت آمد		آلوده‌ای تو حافظ فیضی ز شاه درخواه
هان ای زیان رسیده وقت تجارت آمد		دریاست مجلس او دریاب وقت و در یاب

هم بر سر حال حیرت آمد		بس غرقه حال وصل کآخر
بر چهره نه خال حیرت آمد		یک دل بنما که در ره او
آن جا که خیال حیرت آمد		نه وصل بماند و نه واصل
آواز سؤال حیرت آمد		از هر طرفی که گوش کردم
آن را که جلال حیرت آمد		شد منهزم از کمال عزت
در عشق نهال حیرت آمد		سر تا قدم وجود حافظ

حالتی رفت که محراب به فریاد آمد		در نمازم خم ابروی تو با یاد آمد
کان تحمل که تو دیدی همه بر باد آمد		از من اکنون طمع صبر و دل و هوش مدار
موسم عاشقی و کار به بنیاد آمد		باده صافی شد و مرغان چمن مست شدند
حجله حسن بیارای که داماد آمد		ای عروس هنر از بخت شکایت منما
دلبر ماست که با حسن خداداد آمد		دلفریبان نباتی همه زیور بستند
ای خوشا سرو که از بار غم آزاد آمد		زیر بارند درختان که تعلق دارند
تا بگویم که ز عهد طربم یاد آمد		مطرب از گفته حافظ غزلی نغز بخوان

هدهد خوش خبر از طرف سبا بازآمد		مژده ای دل که دگر باد صبا بازآمد
که سلیمان گل از باد هوا بازآمد		برکش ای مرغ سحر نغمه داوودی باز
تا بپرسد که چرا رفت و چرا بازآمد		عارفی کو که کند فهم زبان سوسن
کان بت ماه رخ از راه وفا بازآمد		مردمی کرد و کرم لطف خداداد به من
داغ دل بود به امید دوا بازآمد		لاله بوی می نوشین بشنید از دم صبح
تا به گوش دلم آواز درا بازآمد		چشم من در ره این قافله راه بماند
لطف او بین که به لطف از در ما بازآمد		گر چه حافظ در رنجش زد و پیمان بشکست

که موسم طرب و عیش و ناز و نوش آمد		صبا به تهنیت پیر می فروش آمد
درخت سبز شد و مرغ در خروش آمد		هوا مسیح نفس گشت و باد نافه گشای
که غنچه غرق عرق گشت و گل به جوش آمد		تنور لاله چنان برفروخت باد بهار
که این سخن سحر از هاتفم به گوش آمد		به گوش هوش نیوش از من و به عشرت کوش
به حکم آن که چو شد اهرمن سروش آمد		ز فکر تفرقه بازآی تا شوی مجموع
چه گوش کرد که با ده زبان خموش آمد		ز مرغ صبح ندانم که سوسن آزاد
سر پیاله بپوشان که خرقه پوش آمد		چه جای صحبت نامحرم است مجلس انس
مگر ز مستی زهد ریا به هوش آمد		ز خانقاه به میخانه می‌رود حافظ

گفت برخیز که آن خسرو شیرین آمد		سحرم دولت بیدار به بالین آمد
تا ببینی که نگارت به چه آیین آمد		قدحی درکش و سرخوش به تماشا بخرام
که ز صحرای ختن آهوی مشکین آمد		مژدگانی بده ای خلوتی نافه گشای
ناله فریادرس عاشق مسکین آمد		گریه آبی به رخ سوختگان بازآورد
که به کام دل ما آن بشد و این آمد		ساقیا می بده و غم مخور از دشمن و دوست
گریه‌اش بر سمن و سنبل و نسرین آمد		رسم بدعهدی ایام چو دید ابر بهار
عنبرافشان به تماشای ریاحین آمد		چون صبا گفته حافظ بشنید از بلبل

کلاه داری و آیین سروری داند		نه هر که طرف کله کج نهاد و تند نشست
که در گداصفتی کیمیاگری داند		غلام همت آن رند عافیت سوزم
وگرنه هر که تو بینی ستمگری داند		وفا و عهد نکو باشد ار بیاموزی
که آدمی بچه‌ای شیوه پری داند		بباختم دل دیوانه و ندانستم
نه هر که سر بتراشد قلندری داند		هزار نکته باریکتر ز مو این جاست
که قدر گوهر یک دانه جوهری داند		مدار نقطه بینش ز خال توست مرا
جهان بگیرد اگر دادگستری داند		به قد و چهره هر آن کس که شاه خوبان شد

وان که این کار ندانست در انکار بماند		هر که شد محرم دل در حرم یار بماند
شکر ایزد که نه در پرده پندار بماند		اگر از پرده برون شد دل من عیب مکن
قصه ماست که در هر سر بازار بماند		محتسب شیخ شد و فسق خود از یاد ببرد
آب حسرت شد و در چشم گهربار بماند		هر می لعل کز آن دست بلورین ستدیم
جاودان کس نشنیدیم که در کار بماند		جز دل من کز ازل تا به ابد عاشق رفت
شیوه تو نشدش حاصل و بیمار بماند		گشت بیمار که چون چشم تو گردد نرگس
یادگاری که در این گنبد دوار بماند		از صدای سخن عشق ندیدم خوشتر
خرقه رهن می و مطرب شد و زنار بماند		داشتم دلقی و صد عیب مرا می‌پوشید
شد که بازآید و جاوید گرفتار بماند		به تماشاگه زلفش دل حافظ روزی

چنان نماند چنین نیز هم نخواهد ماند		رسید مژده که ایام غم نخواهد ماند
چو بر صحیفه هستی رقم نخواهد ماند		چه جای شکر و شکایت ز نقش نیک و بد است
که جام باده بیاور که جم نخواهد ماند		سرود مجلس جمشید گفته‌اند این بود
که این معامله تا صبحدم نخواهد ماند		غنیمتی شمر ای شمع وصل پروانه
که مخزن زر و گنج درم نخواهد ماند		توانگرا دل درویش خود به دست آور
که جز نکویی اهل کرم نخواهد ماند		بدین رواق زبرجد نوشته‌اند به زر
که نقش جور و نشان ستم نخواهد ماند		ز مهربانی جانان طمع مبر حافظ

مشتاقم از برای خدا یک شکر بخند		ای پسته تو خنده زده بر حدیث قند
زین قصه بگذرم که سخن می‌شود بلند		طوبی ز قامت تو نیارد که دم زند
دل در وفای صحبت رود کسان مبند		خواهی که برنخیزدت از دیده رود خون
ما نیستیم معتقد شیخ خودپسند		گر جلوه می‌نمایی و گر طعنه می‌زنی
آن را که دل نگشت گرفتار این کمند		ز آشفتگی حال من آگاه کی شود
تا جان خود بر آتش رویش کنم سپند		بازار شوق گرم شد آن سروقد کجاست
ای پسته کیستی تو خدا را به خود مخند		جایی که یار ما به شکرخنده دم زند
دانی کجاست جای تو خوارزم یا خجند		حافظ چو ترک غمزه ترکان نمی‌کنی

که به بالای چمان از بن و بیخم برکند		بعد از این دست من و دامن آن سرو بلند
که به رقص آوردم آتش رویت چو سپند		حاجت مطرب و می نیست تو برقع بگشا
مگر آن روی که مالند در آن سم سمند		هیچ رویی نشود آینه حجله بخت
صبر از این بیش ندارم چه کنم تا کی و چند		گفتم اسرار غمت هر چه بود گو می‌باش
شرم از آن چشم سیه دار و مبندش به کمند		مکش آن آهوی مشکین مرا ای صیاد
از کجا بوسه زنم بر لب آن قصر بلند		من خاکی که از این در نتوانم برخاست
زان که دیوانه همان به که بود اندر بند		باز مستان دل از آن گیسوی مشکین حافظ

محرمی کو که فرستم به تو پیغامی چند		حسب حالی ننوشتی و شد ایامی چند
هم مگر پیش نهد لطف شما گامی چند		ما بدان مقصد عالی نتوانیم رسید
بوسه‌ای چند برآمیز به دشنامی چند		قند آمیخته با گل نه علاج دل ماست
تا خرابت نکند صحبت بدنامی چند		زاهد از کوچه رندان به سلامت بگذر
نفی حکمت مکن از بهر دل عامی چند		عیب می جمله چو گفتی هنرش نیز بگو
چشم انعام مدارید ز انعامی چند		ای گدایان خرابات خدا یار شماست
که مگو حال دل سوخته با خامی چند		پیر میخانه چه خوش گفت به دردی کش خویش
کامگارا نظری کن سوی ناکامی چند		حافظ از شوق رخ مهر فروغ تو بسوخت

واندر آن ظلمت شب آب حیاتم دادند		دوش وقت سحر از غصه نجاتم دادند
باده از جام تجلی صفاتم دادند		بیخود از شعشعه پرتو ذاتم کردند
آن شب قدر که این تازه براتم دادند		چه مبارک سحری بود و چه فرخنده شبی
که در آن جا خبر از جلوه ذاتم دادند		بعد از این روی من و آینه وصف جمال
مستحق بودم و این‌ها به زکاتم دادند		من اگر کامروا گشتم و خوشدل چه عجب
که بدان جور و جفا صبر و ثباتم دادند		هاتف آن روز به من مژده این دولت داد
اجر صبریست کز آن شاخ نباتم دادند		این همه شهد و شکر کز سخنم می‌ریزد
که ز بند غم ایام نجاتم دادند		همت حافظ و انفاس سحرخیزان بود

گل آدم بسرشتند و به پیمانه زدند		دوش دیدم که ملایک در میخانه زدند
با من راه نشین باده مستانه زدند		ساکنان حرم ستر و عفاف ملکوت
قرعه کار به نام من دیوانه زدند		آسمان بار امانت نتوانست کشید
چون ندیدند حقیقت ره افسانه زدند		جنگ هفتاد و دو ملت همه را عذر بنه
صوفیان رقص کنان ساغر شکرانه زدند		شکر ایزد که میان من و او صلح افتاد
آتش آن است که در خرمن پروانه زدند		آتش آن نیست که از شعله او خندد شمع
تا سر زلف سخن را به قلم شانه زدند		کس چو حافظ نگشاد از رخ اندیشه نقاب

تا همه صومعه داران پی کاری گیرند		نقدها را بود آیا که عیاری گیرند
بگذارند و خم طره یاری گیرند		مصلحت دید من آن است که یاران همه کار
گر فلکشان بگذارد که قراری گیرند		خوش گرفتند حریفان سر زلف ساقی
که در این خیل حصاری به سواری گیرند		قوت بازوی پرهیز به خوبان مفروش
که به تیر مژه هر لحظه شکاری گیرند		یا رب این بچه ترکان چه دلیرند به خون
خاصه رقصی که در آن دست نگاری گیرند		رقص بر شعر تر و ناله نی خوش باشد
زین میان گر بتوان به که کناری گیرند		حافظ ابنای زمان را غم مسکینان نیست

ایزد گنه ببخشد و دفع بلا کند		گر می فروش حاجت رندان روا کند
غیرت نیاورد که جهان پربلا کند		ساقی به جام عدل بده باده تا گدا
گر سالکی به عهد امانت وفا کند		حقا کز این غمان برسد مژده امان
نسبت مکن به غیر که این‌ها خدا کند		گر رنج پیش آید و گر راحت ای حکیم
فهم ضعیف رای فضولی چرا کند		در کارخانه‌ای که ره عقل و فضل نیست
وان کو نه این ترانه سراید خطا کند		مطرب بساز پرده که کس بی اجل نمرد
یا وصل دوست یا می صافی دوا کند		ما را که درد عشق و بلای خمار کشت
عیسی دمی کجاست که احیای ما کند		جان رفت در سر می و حافظ به عشق سوخت

نیاز نیم شبی دفع صد بلا بکند		دلا بسوز که سوز تو کارها بکند
که یک کرشمه تلافی صد جفا بکند		عتاب یار پری چهره عاشقانه بکش
هر آن که خدمت جام جهان نما بکند		ز ملک تا ملکوتش حجاب بردارند
چو درد در تو نبیند که را دوا بکند		طبیب عشق مسیحادم است و مشفق لیک
به وقت فاتحه صبح یک دعا بکند		ز بخت خفته ملولم بود که بیداری
مگر دلالت این دولتش صبا بکند		بسوخت حافظ و بویی به زلف یار نبرد

که اعتراض بر اسرار علم غیب کند		مرا به رندی و عشق آن فضول عیب کند
که هر که بی‌هنر افتد نظر به عیب کند		کمال سر محبت ببین نه نقص گناه
که خاک میکده ما عبیر جیب کند		ز عطر حور بهشت آن نفس برآید بوی
که اجتناب ز صهبا مگر صهیب کند		چنان زند ره اسلام غمزه ساقی
مباد آن که در این نکته شک و ریب کند		کلید گنج سعادت قبول اهل دل است
که چند سال به جان خدمت شعیب کند		شبان وادی ایمن گهی رسد به مراد
چو یاد وقت زمان شباب و شیب کند		ز دیده خون بچکاند فسانه حافظ

یار بازآید و با وصل قراری بکند		طایر دولت اگر باز گذاری بکند
بخورد خونی و تدبیر نثاری بکند		دیده را دستگه در و گهر گر چه نماند
هاتف غیب ندا داد که آری بکند		دوش گفتم بکند لعل لبش چاره من
مگرش باد صبا گوش گذاری بکند		کس نیارد بر او دم زند از قصه ما
بازخواند مگرش نقش و شکاری بکند		داده‌ام باز نظر را به تذروی پرواز
مردی از خویش برون آید و کاری بکند		شهر خالیست ز عشاق بود کز طرفی
جرعه‌ای درکشد و دفع خماری بکند		کو کریمی که ز بزم طربش غمزده‌ای
بود آیا که فلک زین دو سه کاری بکند		یا وفا یا خبر وصل تو یا مرگ رقیب
گذری بر سرت از گوشه کناری بکند		حافظا گر نروی از در او هم روزی

ببرد اجر دو صد بنده که آزاد کند		کلک مشکین تو روزی که ز ما یاد کند
چه شود گر به سلامی دل ما شاد کند		قاصد منزل سلمی که سلامت بادش
گر خرابی چو مرا لطف تو آباد کند		امتحان کن که بسی گنج مرادت بدهند
که به رحمت گذری بر سر فرهاد کند		یا رب اندر دل آن خسرو شیرین انداز
قدر یک ساعته عمری که در او داد کند		شاه را به بود از طاعت صدساله و زهد
تا دگرباره حکیمانه چه بنیاد کند		حالیا عشوه ناز تو ز بنیادم برد
فکر مشاطه چه با حسن خداداد کند		گوهر پاک تو از مدحت ما مستغنیست
خرم آن روز که حافظ ره بغداد کند		ره نبردیم به مقصود خود اندر شیراز

بر جای بدکاری چو من یک دم نکوکاری کند		آن کیست کز روی کرم با ما وفاداری کند
وان گه به یک پیمانه می با من وفاداری کند		اول به بانگ نای و نی آرد به دل پیغام وی
نومید نتوان بود از او باشد که دلداری کند		دلبر که جان فرسود از او کام دلم نگشود از او
گفتا منش فرموده‌ام تا با تو طراری کند		گفتم گره نگشوده‌ام زان طره تا من بوده‌ام
از مستیش رمزی بگو تا ترک هشیاری کند		پشمینه پوش تندخو از عشق نشنیده‌است بو
سلطان کجا عیش نهان با رند بازاری کند		چون من گدای بی‌نشان مشکل بود یاری چنان
از بند و زنجیرش چه غم هر کس که عیاری کند		زان طره پرپیچ و خم سهل است اگر بینم ستم
تا فخر دین عبدالصمد باشد که غمخواری کند		شد لشکر غم بی عدد از بخت می‌خواهم مدد
کان طره شبرنگ او بسیار طراری کند		با چشم پرنیرنگ او حافظ مکن آهنگ او

همدم گل نمی‌شود یاد سمن نمی‌کند		سرو چمان من چرا میل چمن نمی‌کند
گفت که این سیاه کج گوش به من نمی‌کند		دی گله‌ای ز طره‌اش کردم و از سر فسوس
زان سفر دراز خود عزم وطن نمی‌کند		تا دل هرزه گرد من رفت به چین زلف او
کز گذر تو خاک را مشک ختن نمی‌کند		با همه عطف <sup>(عطر)</sup> دامنت آیدم از صبا عجب
وه که دلم چه یاد از آن عهدشکن نمی‌کند		چون ز نسیم می‌شود زلف بنفشه پرشکن
جان به هوای کوی او خدمت تن نمی‌کند		دل به امید روی او همدم جان نمی‌شود
کیست که تن چو جام می جمله دهن نمی‌کند		ساقی سیم ساق من گر همه درد می‌دهد
بی مدد سرشک من در عدن نمی‌کند		دستخوش جفا مکن آب رخم که فیض ابر
تیغ سزاست هر که را درد سخن نمی‌کند		کشته غمزه تو شد حافظ ناشنیده پند

من چنینم که نمودم دگر ایشان دانند		در نظربازی ما بی‌خبران حیرانند
عشق داند که در این دایره سرگردانند		عاقلان نقطه پرگار وجودند ولی
ماه و خورشید همین آینه می‌گردانند		جلوه گاه رخ او دیده من تنها نیست
آه اگر خرقه پشمین به گرو نستانند		مفلسانیم و هوای می و مطرب داریم
که در آن آینه صاحب نظران حیرانند		وصل خورشید به شبپره اعمی نرسد
عشقبازان چنین مستحق هجرانند		لاف عشق و گله از یار زهی لاف دروغ
ور نه مستوری و مستی همه کس نتوانند		مگرم چشم سیاه تو بیاموزد کار
عقل و جان گوهر هستی به نثار افشانند		گر به نزهتگه ارواح برد بوی تو باد
دیو بگریزد از آن قوم که قرآن خوانند		زاهد ار رندی حافظ نکند فهم چه شد
بعد از این خرقه صوفی به گرو نستانند		گر شوند آگه از اندیشه ما مغبچگان

نهال شوق در خاطر چو برخیزند بنشانند		به عمری یک نفس با ما چو بنشینند برخیزند
رخ مهر از سحرخیزان نگردانند اگر دانند		سرشک گوشه گیران را چو دریابند در یابند
ز رویم راز پنهانی چو می‌بینند می‌خوانند		ز چشمم لعل رمانی چو می‌خندند می‌بارند
بدین درگاه حافظ را چو می‌خوانند می‌رانند		چو منصور از مراد آنان که بردارند بر دارند
که با این درد اگر دربند درمانند درمانند		در این حضرت چو مشتاقان نیاز آرند ناز آرند

خراب باده لعل تو هوشیارانند		غلام نرگس مست تو تاجدارانند
که از یمین و یسارت چه سوگوارانند		ز زیر زلف دوتا چون گذر کنی بنگر
که از تطاول زلفت چه بی‌قرارانند		گذار کن چو صبا بر بنفشه زار و ببین
که مستحق کرامت گناهکارانند		نصیب ماست بهشت ای خداشناس برو
که عندلیب تو از هر طرف هزارانند		نه من بر آن گل عارض غزل سرایم و بس
پیاده می‌روم و همرهان سوارانند		تو دستگیر شو ای خضر پی خجسته که من
مرو به صومعه کان جا سیاه کارانند		بیا به میکده و چهره ارغوانی کن
که بستگان کمند تو رستگارانند		خلاص حافظ از آن زلف تابدار مباد

آیا بود که گوشه چشمی به ما کنند		آنان که خاک را به نظر کیمیا کنند
باشد که از خزانه غیبم دوا کنند		دردم نهفته به ز طبیبان مدعی
هر کس حکایتی به تصور چرا کنند		معشوق چون نقاب ز رخ در نمی‌کشد
آن به که کار خود به عنایت رها کنند		چون حسن عاقبت نه به رندی و زاهدیست
اهل نظر معامله با آشنا کنند		بی معرفت مباش که در من یزید عشق
تا آن زمان که پرده برافتد چه‌ها کنند		حالی درون پرده بسی فتنه می‌رود
ترسم برادران غیورش قبا کنند		پیراهنی که آید از او بوی یوسفم
اوقات خود ز بهر تو صرف دعا کنند		بگذر به کوی میکده تا زمره حضور
خیر نهان برای رضای خدا کنند		پنهان ز حاسدان به خودم خوان که منعمان

زاهدان را رخنه در ایمان کنند		شاهدان گر دلبری زین سان کنند
گلرخانش دیده نرگسدان کنند		هر کجا آن شاخ نرگس بشکفد
پیش از آن کز قامتت چوگان کنند		ای جوان سروقد گویی ببر
هر چه فرمان تو باشد آن کنند		عاشقان را بر سر خود حکم نیست
این حکایت‌ها که از طوفان کنند		پیش چشمم کمتر است از قطره‌ای
قدسیان بر عرش دست افشان کنند		یار ما چون گیرد آغاز سماع

گفتا به چشم هر چه تو گویی چنان کنند		گفتم کی ام دهان و لبت کامران کنند
گفتا در این معامله کمتر زیان کنند		گفتم خراج مصر طلب می‌کند لبت
گفت این حکایتیست که با نکته دان کنند		گفتم به نقطه دهنت خود که برد راه
گفتا به کوی عشق هم این و هم آن کنند		گفتم صنم پرست مشو با صمد نشین
گفتا خوش آن کسان که دلی شادمان کنند		گفتم هوای میکده غم می‌برد ز دل
گفت این عمل به مذهب پیر مغان کنند		گفتم شراب و خرقه نه آیین مذهب است
گفتا به بوسه شکرینش جوان کنند		گفتم ز لعل نوش لبان پیر را چه سود
گفت آن زمان که مشتری و مه قران کنند		گفتم که خواجه کی به سر حجله می‌رود
گفت این دعا ملایک هفت آسمان کنند		گفتم دعای دولت او ورد حافظ است

چون به خلوت می‌روند آن کار دیگر می‌کنند		واعظان کاین جلوه در محراب و منبر می‌کنند
توبه فرمایان چرا خود توبه کمتر می‌کنند		مشکلی دارم ز دانشمند مجلس بازپرس
کاین همه قلب و دغل در کار داور می‌کنند		گوییا باور نمی‌دارند روز داوری
کاین همه ناز از غلام ترک و استر می‌کنند		یا رب این نودولتان را با خر خودشان نشان
می‌دهند آبی که دل‌ها را توانگر می‌کنند		ای گدای خانقه برجه که در دیر مغان
زمره دیگر به عشق از غیب سر بر می‌کنند		حسن بی‌پایان او چندان که عاشق می‌کشد
کاندر آن جا طینت آدم مخمر می‌کنند		بر در میخانه عشق ای ملک تسبیح گوی
قدسیان گویی که شعر حافظ از بر می‌کنند		صبحدم از عرش می‌آمد خروشی عقل گفت

پنهان خورید باده که تعزیر می‌کنند		دانی که چنگ و عود چه تقریر می‌کنند
عیب جوان و سرزنش پیر می‌کنند		ناموس عشق و رونق عشاق می‌برند
مشکل حکایتیست که تقریر می‌کنند		گویند رمز عشق مگویید و مشنوید
تا خود درون پرده چه تدبیر می‌کنند		ما از برون در شده مغرور صد فریب
این سالکان نگر که چه با پیر می‌کنند		تشویش وقت پیر مغان می‌دهند باز
قومی دگر حواله به تقدیر می‌کنند		قومی به جد و جهد نهادند وصل دوست
کاین کارخانه‌ایست که تغییر می‌کنند		فی الجمله اعتماد مکن بر ثبات دهر
چون نیک بنگری همه تزویر می‌کنند		می خور که شیخ و حافظ و مفتی و محتسب

که زیرکان جهان از کمندشان نرهند		شراب بی‌غش و ساقی خوش دو دام رهند
هزار شکر که یاران شهر بی‌گنهند		من ار چه عاشقم و رند و مست و نامه سیاه
بیار باده که این سالکان نه مرد رهند		جفا نه پیشه درویشیست و راهروی
شهان بی کمر و خسروان بی کلهند		مبین حقیر گدایان عشق را کاین قوم
هزار خرمن طاعت به نیم جو ننهند		به هوش باش که هنگام باد استغنا
چو بندگان بگریزند و چاکران بجهند		مکن که کوکبه دلبری شکسته شود
نه آن گروه که ازرق لباس و دل سیهند		غلام همت دردی کشان یک رنگم
که سالکان درش محرمان پادشهند		قدم منه به خرابات جز به شرط ادب
که عاشقان ره بی‌همتان به خود ندهند		جناب عشق بلند است همتی حافظ

گره از کار فروبسته ما بگشایند		بود آیا که در میکده‌ها بگشایند
دل قوی دار که از بهر خدا بگشایند		اگر از بهر دل زاهد خودبین بستند
بس در بسته به مفتاح دعا بگشایند		به صفای دل رندان صبوحی زدگان
تا همه مغبچگان زلف دوتا بگشایند		نامه تعزیت دختر رز بنویسید
تا حریفان همه خون از مژه‌ها بگشایند		گیسوی چنگ ببرید به مرگ می ناب
که در خانه تزویر و ریا بگشایند		در میخانه ببستند خدایا مپسند
که چه زنار ز زیرش به دغا بگشایند		حافظ این خرقه که داری تو ببینی فردا

رونق میکده از درس و دعای ما بود		سال‌ها دفتر ما در گرو صهبا بود
هر چه کردیم به چشم کرمش زیبا بود		نیکی پیر مغان بین که چو ما بدمستان
که فلک دیدم و در قصد دل دانا بود		دفتر دانش ما جمله بشویید به می
کاین کسی گفت که در علم نظر بینا بود		از بتان آن طلب ار حسن شناسی ای دل
و اندر آن دایره سرگشته پابرجا بود		دل چو پرگار به هر سو دورانی می‌کرد
که حکیمان جهان را مژه خون پالا بود		مطرب از درد محبت عملی می‌پرداخت
بر سرم سایه آن سرو سهی بالا بود		می‌شکفتم ز طرب زان که چو گل بر لب جوی
رخصت خبث نداد ار نه حکایت‌ها بود		پیر گلرنگ من اندر حق ازرق پوشان
کاین معامل به همه عیب نهان بینا بود		قلب اندوده حافظ بر او خرج نشد

رقم مهر تو بر چهره ما پیدا بود		یاد باد آن که نهانت نظری با ما بود
معجز عیسویت در لب شکرخا بود		یاد باد آن که چو چشمت به عتابم می‌کشت
جز من و یار نبودیم و خدا با ما بود		یاد باد آن که صبوحی زده در مجلس انس
وین دل سوخته پروانه ناپروا بود		یاد باد آن که رخت شمع طرب می‌افروخت
آن که او خنده مستانه زدی صهبا بود		یاد باد آن که در آن بزمگه خلق و ادب
در میان من و لعل تو حکایت‌ها بود		یاد باد آن که چو یاقوت قدح خنده زدی
در رکابش مه نو پیک جهان پیما بود		یاد باد آن که نگارم چو کمر بربستی
وآنچه در مسجدم امروز کم است آنجا بود		یاد باد آن که خرابات نشین بودم و مست
نظم هر گوهر ناسفته که حافظ را بود		یاد باد آن که به اصلاح شما می‌شد راست

سر ما خاک ره پیر مغان خواهد بود		تا ز میخانه و می نام و نشان خواهد بود
بر همانیم که بودیم و همان خواهد بود		حلقه پیر مغان از ازلم در گوش است
راز این پرده نهان است و نهان خواهد بود		برو ای زاهد خودبین که ز چشم من و تو
تا دگر خون که از دیده روان خواهد بود		ترک عاشق کش من مست برون رفت امروز
تا دم صبح قیامت نگران خواهد بود		چشمم آن دم که ز شوق تو نهد سر به لحد
زلف معشوقه به دست دگران خواهد بود		بخت حافظ گر از این گونه مدد خواهد کرد

مهرورزی تو با ما شهره آفاق بود		پیش از اینت بیش از این اندیشه عشاق بود
بحث سر عشق و ذکر حلقه عشاق بود		یاد باد آن صحبت شب‌ها که با نوشین لبان
منظر چشم مرا ابروی جانان طاق بود		پیش از این کاین سقف سبز و طاق مینا برکشند
دوستی و مهر بر یک عهد و یک میثاق بود		از دم صبح ازل تا آخر شام ابد
ما به او محتاج بودیم او به ما مشتاق بود		سایه معشوق اگر افتاد بر عاشق چه شد
بحث ما در لطف طبع و خوبی اخلاق بود		حسن مه رویان مجلس گر چه دل می‌برد و دین
گفت بر هر خوان که بنشستم خدا رزاق بود		بر در شاهم گدایی نکته‌ای در کار کرد
دستم اندر دامن ساقی سیمین ساق بود		رشته تسبیح اگر بگسست معذورم بدار
سرخوش آمد یار و جامی بر کنار طاق بود		در شب قدر ار صبوحی کرده‌ام عیبم مکن
دفتر نسرین و گل را زینت اوراق بود		شعر حافظ در زمان آدم اندر باغ خلد

بر زبان بود مرا آن چه تو را در دل بود		راست چون سوسن و گل از اثر صحبت پاک
عشق می‌گفت به شرح آن چه بر او مشکل بود		دل چو از پیر خرد نقل معانی می‌کرد
آه از آن سوز و نیازی که در آن محفل بود		آه از آن جور و تطاول که در این دامگه است
چه توان کرد که سعی من و دل باطل بود		در دلم بود که بی دوست نباشم هرگز
خم می دیدم خون در دل و پا در گل بود		دوش بر یاد حریفان به خرابات شدم
مفتی عقل در این مسئله لایعقل بود		بس بگشتم که بپرسم سبب درد فراق
خوش درخشید ولی دولت مستعجل بود		راستی خاتم فیروزه بواسحاقی
که ز سرپنجه شاهین قضا غافل بود		دیدی آن قهقهه کبک خرامان حافظ

گر تو بیداد کنی شرط مروت نبود		خستگان را چو طلب باشد و قوت نبود
آنچه در مذهب ارباب طریقت نبود		ما جفا از تو ندیدیم و تو خود نپسندی
تیره آن دل که در او شمع محبت نبود		خیره آن دیده که آبش نبرد گریه عشق
زان که با زاغ و زغن شهپر دولت نبود		دولت از مرغ همایون طلب و سایه او
شیخ ما گفت که در صومعه همت نبود		گر مدد خواستم از پیر مغان عیب مکن
نبود خیر در آن خانه که عصمت نبود		چون طهارت نبود کعبه و بتخانه یکیست
هر که را نیست ادب لایق صحبت نبود		حافظا علم و ادب ورز که در مجلس شاه

ور نه هیچ از دل بی‌رحم تو تقصیر نبود		قتل این خسته به شمشیر تو تقدیر نبود
هیچ لایق‌ترم از حلقه زنجیر نبود		من دیوانه چو زلف تو رها می‌کردم
که در او آه مرا قوت تأثیر نبود		یا رب این آینه حسن چه جوهر دارد
چون شناسای تو در صومعه یک پیر نبود		سر ز حسرت به در میکده‌ها برکردم
خوش‌تر از نقش تو در عالم تصویر نبود		نازنین‌تر ز قدت در چمن ناز نرست
حاصلم دوش به جز ناله شبگیر نبود		تا مگر همچو صبا باز به کوی تو رسم
که بر هیچ کسش حاجت تفسیر نبود		آیتی بود عذاب انده حافظ بی تو

باز مشتاق کمانخانه ابروی تو بود		دل که از ناوک مژگان تو در خون می‌گشت
ور نه در کس نرسیدیم که از کوی تو بود		هم عفاالله صبا کز تو پیامی می‌داد
فتنه انگیز جهان غمزه جادوی تو بود		عالم از شور و شر عشق خبر هیچ نداشت
دام راهم شکن طره هندوی تو بود		من سرگشته هم از اهل سلامت بودم
که گشادی که مرا بود ز پهلوی تو بود		بگشا بند قبا تا بگشاید دل من
کز جهان می‌شد و در آرزوی روی تو بود		به وفای تو که بر تربت حافظ بگذر

جامه‌ای بود که بر قامت او دوخته بود		رسم عاشق کشی و شیوه شهرآشوبی
و آتش چهره بدین کار برافروخته بود		جان عشاق سپند رخ خود می‌دانست
که نهانش نظری با من دلسوخته بود		گر چه می‌گفت که زارت بکشم می‌دیدم
الله الله که تلف کرد و که اندوخته بود		دل بسی خون به کف آورد ولی دیده بریخت
آن که یوسف به زر ناسره بفروخته بود		یار مفروش به دنیا که بسی سود نکرد
یا رب این قلب شناسی ز که آموخته بود		گفت و خوش گفت برو خرقه بسوزان حافظ

رجعتی می‌خواستم لیکن طلاق افتاده بود		از سر مستی دگر با شاهد عهد شباب
عافیت را با نظربازی فراق افتاده بود		در مقامات طریقت هر کجا کردیم سیر
هر که عاشق وش نیامد در نفاق افتاده بود		ساقیا جام دمادم ده که در سیر طریق
در شکرخواب صبوحی هم وثاق افتاده بود		ای معبر مژده‌ای فرما که دوشم آفتاب
طاقت و صبر از خم ابروش طاق افتاده بود		نقش می‌بستم که گیرم گوشه‌ای زان چشم مست
کار ملک و دین ز نظم و اتساق افتاده بود		گر نکردی نصرت دین شاه یحیی از کرم
طایر فکرش به دام اشتیاق افتاده بود		حافظ آن ساعت که این نظم پریشان می‌نوشت

حقه مهر بدان مهر و نشان است که بود		گوهر مخزن اسرار همان است که بود
لاجرم چشم گهربار همان است که بود		عاشقان زمره ارباب امانت باشند
بوی زلف تو همان مونس جان است که بود		از صبا پرس که ما را همه شب تا دم صبح
همچنان در عمل معدن و کان است که بود		طالب لعل و گهر نیست وگرنه خورشید
زان که بیچاره همان دل‌نگران است که بود		کشته غمزه خود را به زیارت دریاب
همچنان در لب لعل تو عیان است که بود		رنگ خون دل ما را که نهان می‌داری
سال‌ها رفت و بدان سیرت و سان است که بود		زلف هندوی تو گفتم که دگر ره نزند
که بر این چشمه همان آب روان است که بود		حافظا بازنما قصه خونابه چشم

تعبیر رفت و کار به دولت حواله بود		دیدم به خواب خوش که به دستم پیاله بود
تدبیر ما به دست شراب دوساله بود		چل سال رنج و غصه کشیدیم و عاقبت
در چین زلف آن بت مشکین کلاله بود		آن نافه مراد که می‌خواستم ز بخت
دولت مساعد آمد و می در پیاله بود		از دست برده بود خمار غمم سحر
روزی ما ز خوان قدر این نواله بود		بر آستان میکده خون می‌خورم مدام
در رهگذار باد نگهبان لاله بود		هر کو نکاشت مهر و ز خوبی گلی نچید
آن دم که کار مرغ سحر آه و ناله بود		بر طرف گلشنم گذر افتاد وقت صبح
یک بیت از این قصیده به از صد رساله بود		دیدیم شعر دلکش حافظ به مدح شاه
پیشش به روز معرکه کمتر غزاله بود		آن شاه تندحمله که خورشید شیرگیر

که جوش شاهد و ساقی و شمع و مشعله بود		به کوی میکده یا رب سحر چه مشغله بود
به ناله دف و نی در خروش و ولوله بود		حدیث عشق که از حرف و صوت مستغنیست
ورای مدرسه و قال و قیل مسئله بود		مباحثی که در آن مجلس جنون می‌رفت
ز نامساعدی بختش اندکی گله بود		دل از کرشمه ساقی به شکر بود ولی
هزار ساحر چون سامریش در گله بود		قیاس کردم و آن چشم جادوانه مست
به خنده گفت کی ات با من این معامله بود		بگفتمش به لبم بوسه‌ای حوالت کن
میان ماه و رخ یار من مقابله بود		ز اخترم نظری سعد در ره است که دوش
فغان که وقت مروت چه تنگ حوصله بود		دهان یار که درمان درد حافظ داشت

سر تا قدمش چون پری از عیب بری بود		آن یار کز او خانه ما جای پری بود
بیچاره ندانست که یارش سفری بود		دل گفت فروکش کنم این شهر به بویش
تا بود فلک شیوه او پرده دری بود		تنها نه ز راز دل من پرده برافتاد
با حسن ادب شیوه صاحب نظری بود		منظور خردمند من آن ماه که او را
آری چه کنم دولت دور قمری بود		از چنگ منش اختر بدمهر به در برد
در مملکت حسن سر تاجوری بود		عذری بنه ای دل که تو درویشی و او را
باقی همه بی‌حاصلی و بی‌خبری بود		اوقات خوش آن بود که با دوست به سر رفت
افسوس که آن گنج روان رهگذری بود		خوش بود لب آب و گل و سبزه و نسرین
با باد صبا وقت سحر جلوه گری بود		خود را بکش ای بلبل از این رشک که گل را
از یمن دعای شب و ورد سحری بود		هر گنج سعادت که خدا داد به حافظ

که با وی گفتمی گر مشکلی بود		مسلمانان مرا وقتی دلی بود
چه دامنگیر یا رب منزلی بود		ز من ضایع شد اندر کوی جانان
ز من محروم‌تر کی سائلی بود		هنر بی‌عیب حرمان نیست لیکن
که وقتی کاردانی کاملی بود		بر این جان پریشان رحمت آرید
حدیثم نکته هر محفلی بود		مرا تا عشق تعلیم سخن کرد
که ما دیدیم و محکم جاهلی بود		مگو دیگر که حافظ نکته‌دان است

تا ابد جام مرادش همدم جانی بود		در ازل هر کو به فیض دولت ارزانی بود
گفتم این شاخ ار دهد باری پشیمانی بود		من همان ساعت که از می خواستم شد توبه کار
همچو گل بر خرقه رنگ می مسلمانی بود		خود گرفتم کافکنم سجاده چون سوسن به دوش
زان که کنج اهل دل باید که نورانی بود		بی چراغ جام در خلوت نمی‌یارم نشست
رند را آب عنب یاقوت رمانی بود		همت عالی طلب جام مرصع گو مباش
کاندر این کشور گدایی رشک سلطانی بود		گر چه بی‌سامان نماید کار ما سهلش مبین
نستدن جام می از جانان گران جانی بود		مجلس انس و بهار و بحث شعر اندر میان

بنفشه در قدم او نهاد سر به سجود		کنون که در چمن آمد گل از عدم به وجود
ببوس غبغب ساقی به نغمه نی و عود		بنوش جام صبوحی به ناله دف و چنگ
که همچو روز بقا هفته‌ای بود معدود		به دور گل منشین بی شراب و شاهد و چنگ
زمین به اختر میمون و طالع مسعود		شد از خروج ریاحین چو آسمان روشن
شراب نوش و رها کن حدیث عاد و ثمود		ز دست شاهد نازک عذار عیسی دم
سحر که مرغ درآید به نغمه داوود		چو گل سوار شود بر هوا سلیمان وار
کنون که لاله برافروخت آتش نمرود		به باغ تازه کن آیین دین زردشتی
وزیر ملک سلیمان عماد دین محمود		بخواه جام صبوحی به یاد آصف عهد
هر آنچه می‌طلبد جمله باشدش موجود		بود که مجلس حافظ به یمن تربیتش

بر روی ما ز دیده چه گویم چه‌ها رود		از دیده خون دل همه بر روی ما رود
بر باد اگر رود دل ما زان هوا رود		ما در درون سینه هوایی نهفته‌ایم
گر ماه مهرپرور من در قبا رود		خورشید خاوری کند از رشک جامه چاک
بر روی ما رواست اگر آشنا رود		بر خاک راه یار نهادیم روی خویش
زان رهگذر که بر سر کویش چرا رود		ما را به آب دیده شب و روز ماجراست
چون صوفیان صومعه دار از صفا رود		حافظ به کوی میکده دایم به صدق دل

ور آشتی طلبم با سر عتاب رود		چو دست بر سر زلفش زنم به تاب رود
زند به گوشه ابرو و در نقاب رود		چو ماه نو ره بیچارگان نظاره
وگر به روز شکایت کنم به خواب رود		شب شراب خرابم کند به بیداری
بیفتد آن که در این راه با شتاب رود		طریق عشق پرآشوب و فتنه است ای دل
کسی ز سایه این در به آفتاب رود		گدایی در جانان به سلطنت مفروش
بیاض کم نشود گر صد انتخاب رود		سواد نامه موی سیاه چون طی شد
کلاه داریش اندر سر شراب رود		حباب را چو فتد باد نخوت اندر سر
خوشا کسی که در این راه بی‌حجاب رود		حجاب راه تویی حافظ از میان برخیز

نرود کارش و آخر به خجالت برود		از سر کوی تو هر کو به ملالت برود
کس ندانست که آخر به چه حالت برود		حکم مستوری و مستی همه بر خاتمت است
بو که از لوح دلت نقش جهالت برود		حافظ از چشمه حکمت به کف آور جامی

هرگز از یاد من آن سرو خرامان نرود		هرگزم نقش تو از لوح دل و جان نرود
به جفای فلک و غصه دوران نرود		از دماغ من سرگشته خیال دهنت
تا ابد سر نکشد وز سر پیمان نرود		در ازل بست دلم با سر زلفت پیوند
برود از دل من وز دل من آن نرود		هر چه جز بار غمت بر دل مسکین من است
که اگر سر برود از دل و از جان نرود		آن چنان مهر توام در دل و جان جای گرفت
درد دارد چه کند کز پی درمان نرود		گر رود از پی خوبان دل من معذور است
دل به خوبان ندهد وز پی ایشان نرود		هر که خواهد که چو حافظ نشود سرگردان

به هر درش که بخوانند بی‌خبر نرود		خوشا دلی که مدام از پی نظر نرود
ولی چگونه مگس از پی شکر نرود		طمع در آن لب شیرین نکردنم اولی
که نقش خال توام هرگز از نظر نرود		سواد دیده غمدیده‌ام به اشک مشوی
چرا که بی سر زلف توام به سر نرود		ز من چو باد صبا بوی خود دریغ مدار
که هیچ کار ز پیشت بدین هنر نرود		دلا مباش چنین هرزه گرد و هرجایی
که آبروی شریعت بدین قدر نرود		مکن به چشم حقارت نگاه در من مست
که دست در کمرش جز به سیم و زر نرود		من گدا هوس سروقامتی دارم
چگونه چون قلمم دود دل به سر نرود		سیاه نامه‌تر از خود کسی نمی‌بینم
چو باشه در پی هر صید مختصر نرود		به تاج هدهدم از ره مبر که باز سفید
به شرط آن که ز مجلس سخن به در نرود		بیار باده و اول به دست حافظ ده

وین بحث با ثلاثه غساله می‌رود		ساقی حدیث سرو و گل و لاله می‌رود
کار این زمان ز صنعت دلاله می‌رود		می ده که نوعروس چمن حد حسن یافت
زین قند پارسی که به بنگاله می‌رود		شکرشکن شوند همه طوطیان هند
کاین طفل یک شبه ره یک ساله می‌رود		طی مکان ببین و زمان در سلوک شعر
کش کاروان سحر ز دنباله می‌رود		آن چشم جادوانه عابدفریب بین
مکاره می‌نشیند و محتاله می‌رود		از ره مرو به عشوه دنیا که این عجوز
وز ژاله باده در قدح لاله می‌رود		باد بهار می‌وزد از گلستان شاه
غافل مشو که کار تو از ناله می‌رود		حافظ ز شوق مجلس سلطان غیاث دین

وین راز سر به مهر به عالم سمر شود		ترسم که اشک در غم ما پرده‌در شود
آری شود ولیک به خون جگر شود		گویند سنگ لعل شود در مقام صبر
کز دست غم خلاص من آن جا مگر شود		خواهم شدن به میکده گریان و دادخواه
باشد کز آن میانه یکی کارگر شود		از هر کرانه تیر دعا کرده‌ام روان
لیکن چنان مگو که صبا را خبر شود		ای جان حدیث ما بر دلدار بازگو
یا رب مباد آن که گدا معتبر شود		در تنگنای حیرتم از نخوت رقیب
سرها بر آستانه او خاک در شود		این سرکشی که کنگره کاخ وصل راست
دم درکش ار نه باد صبا را خبر شود		حافظ چو نافه سر زلفش به دست توست

تا ریا ورزد و سالوس مسلمان نشود		گر چه بر واعظ شهر این سخن آسان نشود
حیوانی که ننوشد می و انسان نشود		رندی آموز و کرم کن که نه چندان هنر است
ور نه هر سنگ و گلی لؤلؤ و مرجان نشود		گوهر پاک بباید که شود قابل فیض
چون هنرهای دگر موجب حرمان نشود		عشق می‌ورزم و امید که این فن شریف
سببی ساز خدایا که پشیمان نشود		دوش می‌گفت که فردا بدهم کام دلت
تا دگر خاطر ما از تو پریشان نشود		حسن خلقی ز خدا می‌طلبم خوی تو را
طالب چشمه خورشید درخشان نشود		ذره را تا نبود همت عالی حافظ

پیش پایی به چراغ تو ببینم چه شود		گر من از باغ تو یک میوه بچینم چه شود
گر من سوخته یک دم بنشینم چه شود		یا رب اندر کنف سایه آن سرو بلند
گر فتد عکس تو بر نقش نگینم چه شود		آخر ای خاتم جمشید همایون آثار
من اگر مهر نگاری بگزینم چه شود		واعظ شهر چو مهر ملک و شحنه گزید
تا از آنم چه به پیش آید از اینم چه شود		صرف شد عمر گران مایه به معشوقه و می
حافظ ار نیز بداند که چنینم چه شود		خواجه دانست که من عاشقم و هیچ نگفت

دولت خبر ز راز نهانم نمی‌دهد		بخت از دهان دوست نشانم نمی‌دهد
اینم همی‌ستاند و آنم نمی‌دهد		از بهر بوسه‌ای ز لبش جان همی‌دهم
یا هست و پرده دار نشانم نمی‌دهد		مردم در این فراق و در آن پرده راه نیست
دوران چو نقطه ره به میانم نمی‌دهد		چندان که بر کنار چو پرگار می‌شدم
بدعهدی زمانه زمانم نمی‌دهد		شکر به صبر دست دهد عاقبت ولی
حافظ ز آه و ناله امانم نمی‌دهد		گفتم روم به خواب و ببینم جمال دوست

که بوی خیر ز زهد ریا نمی‌آید		اگر به باده مشکین دلم کشد شاید
من آن کنم که خداوندگار فرماید		جهانیان همه گر منع من کنند از عشق
گنه ببخشد و بر عاشقان ببخشاید		طمع ز فیض کرامت مبر که خلق کریم
که حلقه‌ای ز سر زلف یار بگشاید		مقیم حلقه ذکر است دل بدان امید
چه حاجت است که مشاطه‌ات بیاراید		تو را که حسن خداداده هست و حجله بخت
کنون به جز دل خوش هیچ در نمی‌باید		چمن خوش است و هوا دلکش است و می بی‌غش
که این مخدره در عقد کس نمی‌آید		جمیله‌ایست عروس جهان ولی هش دار
به یک شکر ز تو دلخسته‌ای بیاساید		به لابه گفتمش ای ماه رخ چه باشد اگر
که بوسه تو رخ ماه را بیالاید		به خنده گفت که حافظ خدای را مپسند

گفتم که ماه من شو گفتا اگر برآید		گفتم غم تو دارم گفتا غمت سر آید
گفتا ز خوبرویان این کار کمتر آید		گفتم ز مهرورزان رسم وفا بیاموز
گفتا که شب رو است او از راه دیگر آید		گفتم که بر خیالت راه نظر ببندم
گفتا اگر بدانی هم اوت رهبر آید		گفتم که بوی زلفت گمراه عالمم کرد
گفتا خنک نسیمی کز کوی دلبر آید		گفتم خوشا هوایی کز باد صبح خیزد
گفتا خموش حافظ کاین غصه هم سر آید		گفتم زمان عشرت دیدی که چون سر آمد

دست به کاری زنم که غصه سر آید		بر سر آنم که گر ز دست برآید
دیو چو بیرون رود فرشته درآید		خلوت دل نیست جای صحبت اضداد
نور ز خورشید جوی بو که برآید		صحبت حکام ظلمت شب یلداست
چند نشینی که خواجه کی به درآید		بر در ارباب بی‌مروت دنیا
از نظر ره روی که در گذر آید		ترک گدایی مکن که گنج بیابی
تا که قبول افتد و که در نظر آید		صالح و طالح متاع خویش نمودند
باغ شود سبز و شاخ گل به بر آید		بلبل عاشق تو عمر خواه که آخر
هر که به میخانه رفت بی‌خبر آید		غفلت حافظ در این سراچه عجب نیست

یا تن رسد به جانان یا جان ز تن برآید		دست از طلب ندارم تا کام من برآید
کز آتش درونم دود از کفن برآید		بگشای تربتم را بعد از وفات و بنگر
بگشای لب که فریاد از مرد و زن برآید		بنمای رخ که خلقی واله شوند و حیران
نگرفته هیچ کامی جان از بدن برآید		جان بر لب است و حسرت در دل که از لبانش
خود کام تنگدستان کی زان دهن برآید		از حسرت دهانش آمد به تنگ جانم
هر جا که نام حافظ در انجمن برآید		گویند ذکر خیرش در خیل عشقبازان

ز باغ عارض ساقی هزار لاله برآید		چو آفتاب می از مشرق پیاله برآید
چو از میان چمن بوی آن کلاله برآید		نسیم در سر گل بشکند کلاله سنبل
که شمه‌ای ز بیانش به صد رساله برآید		حکایت شب هجران نه آن حکایت حالیست
که بی ملالت صد غصه یک نواله برآید		ز گرد خوان نگون فلک طمع نتوان داشت
خیال باشد کاین کار بی حواله برآید		به سعی خود نتوان برد پی به گوهر مقصود
بلا بگردد و کام هزارساله برآید		گرت چو نوح نبی صبر هست در غم طوفان
ز خاک کالبدش صد هزار لاله برآید		نسیم زلف تو چون بگذرد به تربت حافظ

به کام غمزدگان غمگسار بازآید		زهی خجسته زمانی که یار بازآید
بدان امید که آن شهسوار بازآید		به پیش خیل خیالش کشیدم ابلق چشم
ز سر نگویم و سر خود چه کار بازآید		اگر نه در خم چوگان او رود سر من
بدان هوس که بدین رهگذار بازآید		مقیم بر سر راهش نشسته‌ام چون گرد
گمان مبر که بدان دل قرار بازآید		دلی که با سر زلفین او قراری داد
به بوی آن که دگر نوبهار بازآید		چه جورها که کشیدند بلبلان از دی

عمر بگذشته به پیرانه سرم بازآید		اگر آن طایر قدسی ز درم بازآید
برق دولت که برفت از نظرم بازآید		دارم امید بر این اشک چو باران که دگر
از خدا می‌طلبم تا به سرم بازآید		آن که تاج سر من خاک کف پایش بود
شخصم ار بازنیاید خبرم بازآید		خواهم اندر عقبش رفت به یاران عزیز
گوهر جان به چه کار دگرم بازآید		گر نثار قدم یار گرامی نکنم
گر ببینم که مه نوسفرم بازآید		کوس نودولتی از بام سعادت بزنم
ور نه گر بشنود آه سحرم بازآید		مانعش غلغل چنگ است و شکرخواب صبوح
همتی تا به سلامت ز درم بازآید		آرزومند رخ شاه چو ماهم حافظ

فغان که بخت من از خواب در نمی‌آید		نفس برآمد و کام از تو بر نمی‌آید
که آب زندگیم در نظر نمی‌آید		صبا به چشم من انداخت خاکی از کویش
درخت کام و مرادم به بر نمی‌آید		قد بلند تو را تا به بر نمی‌گیرم
وز آن غریب بلاکش خبر نمی‌آید		مقیم زلف تو شد دل که خوش سوادی دید
ولی چه سود یکی کارگر نمی‌آید		ز شست صدق گشادم هزار تیر دعا
بلای زلف سیاهت به سر نمی‌آید		در این خیال به سر شد زمان عمر و هنوز
کنون ز حلقه زلفت به در نمی‌آید		ز بس که شد دل حافظ رمیده از همه کس

هلال عید در ابروی یار باید دید		جهان بر ابروی عید از هلال وسمه کشید
کمان ابروی یارم چو وسمه بازکشید		شکسته گشت چو پشت هلال قامت من
که گل به بوی تو بر تن چو صبح جامه درید		مگر نسیم خطت صبح در چمن بگذشت
گل وجود من آغشته گلاب و نبید		نبود چنگ و رباب و نبید و عود که بود
چرا که بی تو ندارم مجال گفت و شنید		بیا که با تو بگویم غم ملالت دل
که جنس خوب مبصر به هر چه دید خرید		بهای وصل تو گر جان بود خریدارم
شبم به روی تو روشن چو روز می‌گردید		چو ماه روی تو در شام زلف می‌دیدم
به سر رسید امید و طلب به سر نرسید		به لب رسید مرا جان و برنیامد کام
بخوان ز نظمش و در گوش کن چو مروارید		ز شوق روی تو حافظ نوشت حرفی چند

وظیفه گر برسد مصرفش گل است و نبید		رسید مژده که آمد بهار و سبزه دمید
هر آن که سیب زنخدان شاهدی نگزید		ز میوه‌های بهشتی چه ذوق دریابد
به راحتی نرسید آن که زحمتی نکشید		مکن ز غصه شکایت که در طریق طلب
که گرد عارض بستان خط بنفشه دمید		ز روی ساقی مه وش گلی بچین امروز
که با کسی دگرم نیست برگ گفت و شنید		چنان کرشمه ساقی دلم ز دست ببرد
که رفت موسم و حافظ هنوز می نچشید		بهار می‌گذرد دادگسترا دریاب

وجه می می‌خواهم و مطرب که می‌گوید رسید		ابر آذاری برآمد باد نوروزی وزید
باده و گل از بهای خرقه می‌باید خرید		قحط جود است آبروی خود نمی‌باید فروخت
من همی‌کردم دعا و صبح صادق می‌دمید		گوییا خواهد گشود از دولتم کاری که دوش
از کریمی گوییا در گوشه‌ای بویی شنید		با لبی و صد هزاران خنده آمد گل به باغ
جامه‌ای در نیک نامی نیز می‌باید درید		دامنی گر چاک شد در عالم رندی چه باک
وین تطاول کز سر زلف تو من دیدم که دید		این لطایف کز لب لعل تو من گفتم که گفت
گوشه گیران را ز آسایش طمع باید برید		عدل سلطان گر نپرسد حال مظلومان عشق
این قدر دانم که از شعر ترش خون می‌چکید		تیر عاشق کش ندانم بر دل حافظ که زد

حقوق بندگی مخلصانه یاد آرید		معاشران ز حریف شبانه یاد آرید
به صوت و نغمه چنگ و چغانه یاد آرید		به وقت سرخوشی از آه و ناله عشاق
ز عاشقان به سرود و ترانه یاد آرید		چو لطف باده کند جلوه در رخ ساقی
ز همرهان به سر تازیانه یاد آرید		سمند دولت اگر چند سرکشیده رود
ز بی‌وفایی دور زمانه یاد آرید		نمی‌خورید زمانی غم وفاداران
ز روی حافظ و این آستانه یاد آرید		به وجه مرحمت ای ساکنان صدر جلال

نوید فتح و بشارت به مهر و ماه رسید		بیا که رایت منصور پادشاه رسید
کمال عدل به فریاد دادخواه رسید		جمال بخت ز روی ظفر نقاب انداخت
جهان به کام دل اکنون رسد که شاه رسید		سپهر دور خوش اکنون کند که ماه آمد
قوافل دل و دانش که مرد راه رسید		ز قاطعان طریق این زمان شوند ایمن
ز قعر چاه برآمد به اوج ماه رسید		عزیز مصر به رغم برادران غیور
بگو بسوز که مهدی دین پناه رسید		کجاست صوفی دجال فعل ملحدشکل
ز آتش دل سوزان و دود آه رسید		صبا بگو که چه‌ها بر سرم در این غم عشق
همان رسید کز آتش به برگ کاه رسید		ز شوق روی تو شاها بدین اسیر فراق
ز ورد نیم شب و درس صبحگاه رسید		مرو به خواب که حافظ به بارگاه قبول

از یار آشنا سخن آشنا شنید		بوی خوش تو هر که ز باد صبا شنید
کاین گوش بس حکایت شاه و گدا شنید		ای شاه حسن چشم به حال گدا فکن
کز دلق پوش صومعه بوی ریا شنید		خوش می‌کنم به باده مشکین مشام جان
در حیرتم که باده فروش از کجا شنید		سر خدا که عارف سالک به کس نگفت
دل شرح آن دهد که چه گفت و چه‌ها شنید		یا رب کجاست محرم رازی که یک زمان
کز غمگسار خود سخن ناسزا شنید		اینش سزا نبود دل حق گزار من
از گلشن زمانه که بوی وفا شنید		محروم اگر شدم ز سر کوی او چه شد
کان کس که گفت قصه ما هم ز ما شنید		ساقی بیا که عشق ندا می‌کند بلند
بس دور شد که گنبد چرخ این صدا شنید		ما می به بانگ چنگ نه امروز می‌کشیم
فرخنده آن کسی که به سمع رضا شنید		پند حکیم محض صواب است و عین خیر
دربند آن مباش که نشنید یا شنید		حافظ وظیفه تو دعا گفتن است و بس

شبی خوش است بدین قصه‌اش دراز کنید		معاشران گره از زلف یار باز کنید
و ان یکاد بخوانید و در فراز کنید		حضور خلوت انس است و دوستان جمعند
که گوش هوش به پیغام اهل راز کنید		رباب و چنگ به بانگ بلند می‌گویند
گر اعتماد بر الطاف کارساز کنید		به جان دوست که غم پرده بر شما ندرد
چو یار ناز نماید شما نیاز کنید		میان عاشق و معشوق فرق بسیار است
که از مصاحب ناجنس احتراز کنید		نخست موعظه پیر صحبت این حرف است
بر او نمرده به فتوای من نماز کنید		هر آن کسی که در این حلقه نیست زنده به عشق
حوالتش به لب یار دلنواز کنید		وگر طلب کند انعامی از شما حافظ

مبادا خالیت شکر ز منقار		الا ای طوطی گویای اسرار
که خوش نقشی نمودی از خط یار		سرت سبز و دلت خوش باد جاوید
خدا را زین معما پرده بردار		سخن سربسته گفتی با حریفان
که خواب آلوده‌ایم ای بخت بیدار		به روی ما زن از ساغر گلابی
که می‌رقصند با هم مست و هشیار		چه ره بود این که زد در پرده مطرب
حریفان را نه سر ماند نه دستار		از آن افیون که ساقی در می افکند
به زور و زر میسر نیست این کار		سکندر را نمی‌بخشند آبی
به لفظ اندک و معنی بسیار		بیا و حال اهل درد بشنو
خداوندا دل و دینم نگه دار		بت چینی عدوی دین و دل‌هاست
حدیث جان مگو با نقش دیوار		به مستوران مگو اسرار مستی
علم شد حافظ اندر نظم اشعار		به یمن دولت منصور شاهی
خداوندا ز آفاتش نگه دار		خداوندی به جای بندگان کرد

ساقی به روی شاه ببین ماه و می بیار		عید است و آخر گل و یاران در انتظار
کاری بکرد همت پاکان روزه دار		دل برگرفته بودم از ایام گل ولی
از فیض جام و قصه جمشید کامگار		دل در جهان مبند و به مستی سؤال کن
کان نیز بر کرشمه ساقی کنم نثار		جز نقد جان به دست ندارم شراب کو
یا رب ز چشم زخم زمانش نگاه دار		خوش دولتیست خرم و خوش خسروی کریم
جام مرصع تو بدین در شاهوار		می خور به شعر بنده که زیبی دگر دهد
از می کنند روزه گشا طالبان یار		گر فوت شد سحور چه نقصان صبوح هست
بر قلب ما ببخش که نقدیست کم عیار		زانجا که پرده پوشی عفو کریم توست
تسبیح شیخ و خرقه رند شرابخوار		ترسم که روز حشر عنان بر عنان رود
ناچار باده نوش که از دست رفت کار		حافظ چو رفت روزه و گل نیز می‌رود

وز او به عاشق بی‌دل خبر دریغ مدار		صبا ز منزل جانان گذر دریغ مدار
نسیم وصل ز مرغ سحر دریغ مدار		به شکر آن که شکفتی به کام بخت ای گل
کنون که ماه تمامی نظر دریغ مدار		حریف عشق تو بودم چو ماه نو بودی
ز اهل معرفت این مختصر دریغ مدار		جهان و هر چه در او هست سهل و مختصر است
از او وظیفه و زاد سفر دریغ مدار		مکارم تو به آفاق می‌برد شاعر
که در بهای سخن سیم و زر دریغ مدار		چو ذکر خیر طلب می‌کنی سخن این است

زار و بیمار غمم راحت جانی به من آر		ای صبا نکهتی از کوی فلانی به من آر
یعنی از خاک در دوست نشانی به من آر		قلب بی‌حاصل ما را بزن اکسیر مراد
ز ابرو و غمزه او تیر و کمانی به من آر		در کمینگاه نظر با دل خویشم جنگ است
ساغر می ز کف تازه جوانی به من آر		در غریبی و فراق و غم دل پیر شدم
وگر ایشان نستانند روانی به من آر		منکران را هم از این می دو سه ساغر بچشان
یا ز دیوان قضا خط امانی به من آر		ساقیا عشرت امروز به فردا مفکن
کای صبا نکهتی از کوی فلانی به من آر		دلم از دست بشد دوش چو حافظ می‌گفت

ببر اندوه دل و مژده دلدار بیار		ای صبا نکهتی از خاک ره یار بیار
نامه‌ای خوش خبر از عالم اسرار بیار		نکته‌ای روح فزا از دهن دوست بگو
شمه‌ای از نفحات نفس یار بیار		تا معطر کنم از لطف نسیم تو مشام
بی غباری که پدید آید از اغیار بیار		به وفای تو که خاک ره آن یار عزیز
بهر آسایش این دیده خونبار بیار		گردی از رهگذر دوست به کوری رقیب
خبری از بر آن دلبر عیار بیار		خامی و ساده دلی شیوه جانبازان نیست
به اسیران قفس مژده گلزار بیار		شکر آن را که تو در عشرتی ای مرغ چمن
عشوه‌ای زان لب شیرین شکربار بیار		کام جان تلخ شد از صبر که کردم بی دوست
ساقیا آن قدح آینه کردار بیار		روزگاریست که دل چهره مقصود ندید
وان گهش مست و خراب از سر بازار بیار		دلق حافظ به چه ارزد به می‌اش رنگین کن

خرمن سوختگان را همه گو باد ببر		روی بنمای و وجود خودم از یاد ببر
دیده گو آب رخ دجله بغداد ببر		سینه گو شعله آتشکده فارس بکش
دیگری گو برو و نام من از یاد ببر		دولت پیر مغان باد که باقی سهل است
مزد اگر می‌طلبی طاعت استاد ببر		سعی نابرده در این راه به جایی نرسی
وان گهم تا به لحد فارغ و آزاد ببر		روز مرگم نفسی وعده دیدار بده
یا رب از خاطرش اندیشه بیداد ببر		دوش می‌گفت به مژگان درازت بکشم
برو از درگهش این ناله و فریاد ببر		حافظ اندیشه کن از نازکی خاطر یار

سلام فیه حتی مطلع الفجر		شب وصل است و طی شد نامه هجر
که در این ره نباشد کار بی اجر		دلا در عاشقی ثابت قدم باش
و لو آذیتنی بالهجر و الحجر		من از رندی نخواهم کرد توبه
که بس تاریک می‌بینم شب هجر		برآی ای صبح روشن دل خدا را
فغان از این تطاول آه از این زجر		دلم رفت و ندیدم روی دلدار
فان الربح و الخسران فی التجر		وفا خواهی جفاکش باش حافظ

بجز از خدمت رندان نکنم کار دگر		گر بود عمر به میخانه رسم بار دگر
تا زنم آب در میکده یک بار دگر		خرم آن روز که با دیده گریان بروم
تا برم گوهر خود را به خریدار دگر		معرفت نیست در این قوم خدا را سببی
حاش لله که روم من ز پی یار دگر		یار اگر رفت و حق صحبت دیرین نشناخت
غمزه شوخش و آن طرهٔ طرار دگر		عافیت می‌طلبد خاطرم ار بگذارند
هر زمان با دف و نی بر سر بازار دگر		راز سربسته ما بین که به دستان گفتند
غرقه گشتند در این بادیه بسیار دگر		بازگویم نه در این واقعه حافظ تنهاست

بازآ که ریخت بی گل رویت بهار عمر		ای خرم از فروغ رخت لاله زار عمر
کاندر غمت چو برق بشد روزگار عمر		از دیده گر سرشک چو باران چکد رواست
دریاب کار ما که نه پیداست کار عمر		این یک دو دم که مهلت دیدار ممکن است
هشیار گرد هان که گذشت اختیار عمر		تا کی می صبوح و شکرخواب بامداد
بیچاره دل که هیچ ندید از گذار عمر		دی در گذار بود و نظر سوی ما نکرد
بر نقطه دهان تو باشد مدار عمر		اندیشه از محیط فنا نیست هر که را
زان رو عنان گسسته دواند سوار عمر		در هر طرف ز خیل حوادث کمین‌گهیست
روز فراق را که نهد در شمار عمر		بی عمر زنده‌ام من و این بس عجب مدار
این نقش ماند از قلمت یادگار عمر		حافظ سخن بگوی که بر صفحه جهان

گلبانگ زد که چشم بد از روی گل به دور		دیگر ز شاخ سرو سهی بلبل صبور
با بلبلان بی‌دل شیدا مکن غرور		ای گل به شکر آن که تویی پادشاه حسن
تا نیست غیبتی نبود لذت حضور		از دست غیبت تو شکایت نمی‌کنم
ما را غم نگار بود مایه سرور		گر دیگران به عیش و طرب خرمند و شاد
ما را شرابخانه قصور است و یار حور		زاهد اگر به حور و قصور است امیدوار
گوید تو را که باده مخور گو هوالغفور		می خور به بانگ چنگ و مخور غصه ور کسی
در هجر وصل باشد و در ظلمت است نور		حافظ شکایت از غم هجران چه می‌کنی

وین سر شوریده باز آید به سامان غم مخور		ای دل غمدیده حالت به شود دل بد مکن
چتر گل در سر کشی ای مرغ خوشخوان غم مخور		گر بهار عمر باشد باز بر تخت چمن
دائما یکسان نباشد حال دوران غم مخور		دور گردون گر دو روزی بر مراد ما نرفت <sup>(نگشت)</sup>
باشد اندر پرده بازیهای پنهان غم مخور		هان مشو نومید چون واقف نه‌ای از سر غیب
چون تو را نوح است کشتیبان ز طوفان غم مخور		ای دل ار سیل فنا بنیاد هستی بر کند
سرزنشها گر کند خار مغیلان غم مخور		در بیابان گر به شوق کعبه خواهی زد قدم
هیچ راهی نیست کان را نیست پایان غم مخور		گر چه منزل بس خطرناک است و مقصد بس بعید
جمله می‌داند خدای حال گردان غم مخور		حال ما در فرقت جانان و ابرام رقیب
تا بود وردت دعا و درس قرآن غم مخور		حافظا در کنج فقر و خلوت شبهای تار

هر آنچه ناصح مشفق بگویدت بپذیر		نصیحتی کنمت بشنو و بهانه مگیر
که در کمینگه عمر است مکر عالم پیر		ز وصل روی جوانان تمتعی بردار
که درد خویش بگویم به ناله بم و زیر		معاشری خوش و رودی بساز می‌خواهم
گر اندکی نه به وفق رضاست خرده مگیر		چو قسمت ازلی بی حضور ما کردند
که نقش خال نگارم نمی‌رود ز ضمیر		چو لاله در قدحم ریز ساقیا می و مشک
حسود گو کرم آصفی ببین و بمیر		بیار ساغر در خوشاب ای ساقی
ولی کرشمه ساقی نمی‌کند تقصیر		به عزم توبه نهادم قدح ز کف صد بار
همین بس است مرا صحبت صغیر و کبیر		می دوساله و محبوب چارده ساله
خبر دهید به مجنون خسته از زنجیر		دل رمیده ما را که پیش می‌گیرد
که ساقیان کمان ابرویت زنند به تیر		حدیث توبه در این بزمگه مگو حافظ

پیش شمع آتش پروانه به جان گو درگیر		روی بنما و مرا گو که ز جان دل برگیر
بر سر کشته خویش آی و ز خاکش برگیر		در لب تشنه ما بین و مدار آب دریغ
در غمت سیم شمار اشک و رخش را زر گیر		ترک درویش مگیر ار نبود سیم و زرش
آتشم عشق و دلم عود و تنم مجمر گیر		چنگ بنواز و بساز ار نبود عود چه باک
ور نه با گوشه رو و خرقه ما در سر گیر		در سماع آی و ز سر خرقه برانداز و برقص
بخت گو پشت مکن روی زمین لشکر گیر		دوست گو یار شو و هر دو جهان دشمن باش
بر لب جوی طرب جوی و به کف ساغر گیر		میل رفتن مکن ای دوست دمی با ما باش
گونه‌ام زرد و لبم خشک و کنارم تر گیر		رفته گیر از برم و زآتش و آب دل و چشم
که ببین مجلسم و ترک سر منبر گیر		حافظ آراسته کن بزم و بگو واعظ را

ز روی صدق و صفا گشته با دلم دمساز		هزار شکر که دیدم به کام خویشت باز
رفیق عشق چه غم دارد از نشیب و فراز		روندگان طریقت ره بلا سپرند
که نیست سینه ارباب کینه محرم راز		غم حبیب نهان به ز گفت و گوی رقیب
من آن نیم که از این عشقبازی آیم باز		اگر چه حسن تو از عشق غیر مستغنیست
ز اشک پرس حکایت که من نیم غماز		چه گویمت که ز سوز درون چه می‌بینم
که کرد نرگس مستش سیه به سرمه ناز		چه فتنه بود که مشاطه قضا انگیخت
گرت چو شمع جفایی رسد بسوز و بساز		بدین سپاس که مجلس منور است به دوست
جمال دولت محمود را به زلف ایاز		غرض کرشمه حسن است ور نه حاجت نیست
در آن مقام که حافظ برآورد آواز		غزل سرایی ناهید صرفه‌ای نبرد

چه شکر گویمت ای کارساز بنده نواز		منم که دیده به دیدار دوست کردم باز
که کیمیای مراد است خاک کوی نیاز		نیازمند بلا گو رخ از غبار مشوی
که مرد راه نیندیشد از نشیب و فراز		ز مشکلات طریقت عنان متاب ای دل
به قول مفتی عشقش درست نیست نماز		طهارت ار نه به خون جگر کند عاشق
در این سراچه بازیچه غیر عشق مباز		در این مقام مجازی به جز پیاله مگیر
که کید دشمنت از جان و جسم دارد باز		به نیم بوسه دعایی بخر ز اهل دلی
نوای بانگ غزلهای حافظ از شیراز		فکند زمزمه عشق در حجاز و عراق

عشاق را به ناز تو هر لحظه صد نیاز		ای سرو ناز حسن که خوش می‌روی به ناز
ببریده‌اند بر قد سروت قبای ناز		فرخنده باد طلعت خوبت که در ازل
چون عود گو بر آتش سودا بسوز و ساز		آن را که بوی عنبر زلف تو آرزوست
بی شمع عارض تو دلم را بود گداز		پروانه را ز شمع بود سوز دل ولی
بشکست عهد چون در میخانه دید باز		صوفی که بی تو توبه ز می کرده بود دوش
چون زر اگر برند مرا در دهان گاز		از طعنه رقیب نگردد عیار من
از شوق آن حریم ندارد سر حجاز		دل کز طواف کعبه کویت وقوف یافت
بی طاق ابروی تو نماز مرا جواز		هر دم به خون دیده چه حاجت وضو چو نیست
حافظ که دوش از لب ساقی شنید راز		چون باده باز بر سر خم رفت کف زنان

که فتح باب وصالت مگر گشاید باز		بیا که فرقت تو چشم من چنان در بست
ز خیل شادی روم رخت زداید باز		غمی که چون سپه زنگ ملک دل بگرفت
بجز خیال جمالت نمی‌نماید باز		به پیش آینه دل هر آن چه می‌دارم
ستاره می‌شمرم تا که شب چه زاید باز		بدان مثل که شب آبستن است روز از تو
به بوی گلبن وصل تو می‌سراید باز		بیا که بلبل مطبوع خاطر حافظ

وز فلک خون خم که جوید باز		حال خونین دلان که گوید باز
نرگس مست اگر بروید باز		شرمش از چشم می پرستان باد
سر حکمت به ما که گوید باز		جز فلاطون خم نشین شراب
زین جفا رخ به خون بشوید باز		هر که چون لاله کاسه گردان شد
ساغری از لبش نبوید باز		نگشاید دلم چو غنچه اگر
ببرش موی تا نموید باز		بس که در پرده چنگ گفت سخن
گر نمیرد به سر بپوید باز		گرد بیت الحرام خم حافظ

خروش و ولوله در جان شیخ و شاب انداز		بیا و کشتی ما در شط شراب انداز
که گفته‌اند نکویی کن و در آب انداز		مرا به کشتی باده درافکن ای ساقی
مرا دگر ز کرم با ره صواب انداز		ز کوی میکده برگشته‌ام ز راه خطا
شرار رشک و حسد در دل گلاب انداز		بیار زان می گلرنگ مشک بو جامی
نظر بر این دل سرگشته خراب انداز		اگر چه مست و خرابم تو نیز لطفی کن
ز روی دختر گلچهر رز نقاب انداز		به نیمشب اگرت آفتاب می‌باید
مرا به میکده بر در خم شراب انداز		مهل که روز وفاتم به خاک بسپارند
به سوی دیو محن ناوک شهاب انداز		ز جور چرخ چو حافظ به جان رسید دلت

حالیا غلغله در گنبد افلاک انداز		عاقبت منزل ما وادی خاموشان است
بر رخ او نظر از آینه پاک انداز		چشم آلوده نظر از رخ جانان دور است
ناز از سر بنه و سایه بر این خاک انداز		به سر سبز تو ای سرو که گر خاک شوم
از لب خود به شفاخانه تریاک انداز		دل ما را که ز مار سر زلف تو بخست
آتشی از جگر جام در املاک انداز		ملک این مزرعه دانی که ثباتی ندهد
دود آهیش در آیینه ادراک انداز		یا رب آن زاهد خودبین که به جز عیب ندید
وین قبا در ره آن قامت چالاک انداز		چون گل از نکهت او جامه قبا کن حافظ

بر امید جام لعلت دردی آشامم هنوز		برنیامد از تمنای لبت کامم هنوز
در میان پختگان عشق او خامم هنوز		ساقیا یک جرعه‌ای زان آب آتشگون که من
می‌زند هر لحظه تیغی مو بر اندامم هنوز		از خطا گفتم شبی زلف تو را مشک ختن
می‌رود چون سایه هر دم بر در و بامم هنوز		پرتو روی تو تا در خلوتم دید آفتاب
اهل دل را بوی جان می‌آید از نامم هنوز		نام من رفته‌ست روزی بر لب جانان به سهو
جرعه جامی که من مدهوش آن جامم هنوز		در ازل داده‌ست ما را ساقی لعل لبت
جان به غم‌هایش سپردم نیست آرامم هنوز		ای که گفتی جان بده تا باشدت آرام جان
آب حیوان می‌رود هر دم ز اقلامم هنوز		در قلم آورد حافظ قصه لعل لبش

دروغ وعده و قتال وضع و رنگ آمیز		دلم رمیده لولی‌وشیست شورانگیز
هزار جامه تقوی و خرقه پرهیز		فدای پیرهن چاک ماه رویان باد
بخواه جام و گلابی به خاک آدم ریز		فرشته عشق نداند که چیست ای ساقی
به می ز دل ببرم هول روز رستاخیز		پیاله بر کفنم بند تا سحرگه حشر
که جز ولای توام نیست هیچ دست آویز		فقیر و خسته به درگاهت آمدم رحمی
که در مقام رضا باش و از قضا مگریز		بیا که هاتف میخانه دوش با من گفت
تو خود حجاب خودی حافظ از میان برخیز		میان عاشق و معشوق هیچ حائل نیست

بوسه زن بر خاک آن وادی و مشکین کن نفس		ای صبا گر بگذری بر ساحل رود ارس
پرصدای ساربانان بینی و بانگ جرس		منزل سلمی که بادش هر دم از ما صد سلام
کز فراقت سوختم ای مهربان فریاد رس		محمل جانان ببوس آن گه به زاری عرضه دار
گوشمالی دیدم از هجران که اینم پند بس		من که قول ناصحان را خواندمی قول رباب
زان که گوی عشق نتوان زد به چوگان هوس		عشقبازی کار بازی نیست ای دل سر بباز
و از تحسر دست بر سر می‌زند مسکین مگس		طوطیان در شکرستان کامرانی می‌کنند
از جناب حضرت شاهم بس است این ملتمس		نام حافظ گر برآید بر زبان کلک دوست

زین چمن سایه آن سرو روان ما را بس		گلعذاری ز گلستان جهان ما را بس
از گرانان جهان رطل گران ما را بس		من و همصحبتی اهل ریا دورم باد
کاین اشارت ز جهان گذران ما را بس		بنشین بر لب جوی و گذر عمر ببین
گر شما را نه بس این سود و زیان ما را بس		نقد بازار جهان بنگر و آزار جهان
که سر کوی تو از کون و مکان ما را بس		از در خویش خدا را به بهشتم مفرست
طبع چون آب و غزل‌های روان ما را بس		حافظ از مشرب قسمت گله ناانصافیست

نسیم روضه شیراز پیک راهت بس		دلا رفیق سفر بخت نیکخواهت بس
که سیر معنوی و کنج خانقاهت بس		دگر ز منزل جانان سفر مکن درویش
حریم درگه پیر مغان پناهت بس		وگر کمین بگشاید غمی ز گوشه دل
که این قدر ز جهان کسب مال و جاهت بس		به صدر مصطبه بنشین و ساغر می‌نوش
صراحی می لعل و بتی چو ماهت بس		زیادتی مطلب کار بر خود آسان کن
تو اهل فضلی و دانش همین گناهت بس		فلک به مردم نادان دهد زمام مراد
ز رهروان سفرکرده عذرخواهت بس		هوای مسکن مألوف و عهد یار قدیم
رضای ایزد و انعام پادشاهت بس		به منت دگران خو مکن که در دو جهان
دعای نیم شب و درس صبحگاهت بس		به هیچ ورد دگر نیست حاجت ای حافظ

زهر هجری چشیده‌ام که مپرس		درد عشقی کشیده‌ام که مپرس
دلبری برگزیده‌ام که مپرس		گشته‌ام در جهان و آخر کار
می‌رود آب دیده‌ام که مپرس		آن چنان در هوای خاک درش
سخنانی شنیده‌ام که مپرس		من به گوش خود از دهانش دوش
لب لعلی گزیده‌ام که مپرس		سوی من لب چه می‌گزی که مگوی
رنج‌هایی کشیده‌ام که مپرس		بی تو در کلبه گدایی خویش
به مقامی رسیده‌ام که مپرس		همچو حافظ غریب در ره عشق

که چنان ز او شده‌ام بی سر و سامان که مپرس		دارم از زلف سیاهش گله چندان که مپرس
که چنانم من از این کرده پشیمان که مپرس		کس به امید وفا ترک دل و دین مکناد
زحمتی می‌کشم از مردم نادان که مپرس		به یکی جرعه که آزار کسش در پی نیست
دل و دین می‌برد از دست بدان سان که مپرس		زاهد از ما به سلامت بگذر کاین می لعل
هر کسی عربده‌ای این که مبین آن که مپرس		گفت‌وگوهاست در این راه که جان بگدازد
شیوه‌ای می‌کند آن نرگس فتان که مپرس		پارسایی و سلامت هوسم بود ولی
گفت آن می‌کشم اندر خم چوگان که مپرس		گفتم از گوی فلک صورت حالی پرسم
حافظ این قصه دراز است به قرآن که مپرس		گفتمش زلف به خون که شکستی گفتا

وین سوخته را محرم اسرار نهان باش		بازآی و دل تنگ مرا مونس جان باش
ما را دو سه ساغر بده و گو رمضان باش		زان باده که در میکده عشق فروشند
جهدی کن و سرحلقه رندان جهان باش		در خرقه چو آتش زدی ای عارف سالک
گو می‌رسم اینک به سلامت نگران باش		دلدار که گفتا به توام دل نگران است
ای درج محبت به همان مهر و نشان باش		خون شد دلم از حسرت آن لعل روان بخش
ای سیل سرشک از عقب نامه روان باش		تا بر دلش از غصه غباری ننشیند
گو در نظر آصف جمشید مکان باش		حافظ که هوس می‌کندش جام جهان بین

حریف خانه و گرمابه و گلستان باش		اگر رفیق شفیقی درست پیمان باش
مگو که خاطر عشاق گو پریشان باش		شکنج زلف پریشان به دست باد مده
بیا و نوگل این بلبل غزل خوان باش		زبور عشق نوازی نه کار هر مرغیست
خدای را که رها کن به ما و سلطان باش		طریق خدمت و آیین بندگی کردن
وز آن که با دل ما کرده‌ای پشیمان باش		دگر به صید حرم تیغ برمکش زنهار
به شیوه نظر از نادران دوران باش		کمال دلبری و حسن در نظربازیست
تو را که گفت که در روی خوب حیران باش		خموش حافظ و از جور یار ناله مکن

به بوی گل نفسی همدم صبا می‌باش		به دور لاله قدح گیر و بی‌ریا می‌باش
سه ماه می خور و نه ماه پارسا می‌باش		نگویمت که همه ساله می پرستی کن
بنوش و منتظر رحمت خدا می‌باش		چو پیر سالک عشقت به می حواله کند
بیا و همدم جام جهان نما می‌باش		گرت هواست که چون جم به سر غیب رسی
تو همچو باد بهاری گره گشا می‌باش		چو غنچه گر چه فروبستگیست کار جهان
به هرزه طالب سیمرغ و کیمیا می‌باش		وفا مجوی ز کس ور سخن نمی‌شنوی
ولی معاشر رندان پارسا می‌باش		مرید طاعت بیگانگان مشو حافظ

وین زهد خشک را به می خوشگوار بخش		صوفی گلی بچین و مرقع به خار بخش
تسبیح و طیلسان به می و میگسار بخش		طامات و شطح در ره آهنگ چنگ نه
در حلقه چمن به نسیم بهار بخش		زهد گران که شاهد و ساقی نمی‌خرند
خون مرا به چاه زنخدان یار بخش		راهم شراب لعل زد ای میر عاشقان
زین بحر قطره‌ای به من خاکسار بخش		ای آن که ره به مشرب مقصود برده‌ای
ما را به عفو و لطف خداوندگار بخش		شکرانه را که چشم تو روی بتان ندید

بر جفای خار هجران صبر بلبل بایدش		باغبان گر پنج روزی صحبت گل بایدش
مرغ زیرک چون به دام افتد تحمل بایدش		ای دل اندر بند زلفش از پریشانی منال
کار ملک است آن که تدبیر و تأمل بایدش		رند عالم سوز را با مصلحت بینی چه کار
هر که روی یاسمین و جعد سنبل بایدش		با چنین زلف و رخش بادا نظربازی حرام
این دل شوریده تا آن جعد و کاکل بایدش		نازها زان نرگس مستانه‌اش باید کشید
دور چون با عاشقان افتد تسلسل بایدش		ساقیا در گردش ساغر تعلل تا به چند
عاشق مسکین چرا چندین تجمل بایدش		کیست حافظ تا ننوشد باده بی آواز رود

گل در اندیشه که چون عشوه کند در کارش		فکر بلبل همه آن است که گل شد یارش
خواجه آن است که باشد غم خدمتگارش		دلربایی همه آن نیست که عاشق بکشند
این همه قول و غزل تعبیه در منقارش		بلبل از فیض گل آموخت سخن ور نه نبود
بر حذر باش که سر می‌شکند دیوارش		ای که در کوچه معشوقه ما می‌گذری
هر کجا هست خدایا به سلامت دارش		آن سفرکرده که صد قافله دل همره اوست
جانب عشق عزیز است فرومگذارش		صحبت عافیتت گر چه خوش افتاد ای دل
به دو جام دگر آشفته شود دستارش		صوفی سرخوش از این دست که کج کرد کلاه
نازپرورد وصال است مجو آزارش		دل حافظ که به دیدار تو خوگر شده بود

که تا یک دم بیاسایم ز دنیا و شر و شورش		شراب تلخ می‌خواهم که مردافکن بود زورش
مذاق حرص و آز ای دل بشو از تلخ و از شورش		سماط دهر دون پرور ندارد شهد آسایش
به لعب زهره چنگی و مریخ سلحشورش		بیاور می که نتوان شد ز مکر آسمان ایمن
که من پیمودم این صحرا نه بهرام است و نه گورش		کمند صید بهرامی بیفکن جام جم بردار
به شرط آن که ننمایی به کج طبعان دل کورش		بیا تا در می صافیت راز دهر بنمایم
سلیمان با چنان حشمت نظرها بود با مورش		نظر کردن به درویشان منافی بزرگی نیست
ولیکن خنده می‌آید بدین بازوی بی زورش		کمان ابروی جانان نمی‌پیچد سر از حافظ

خداوندا نگه دار از زوالش		خوشا شیراز و وضع بی‌مثالش
که عمر خضر می‌بخشد زلالش		ز رکن آباد ما صد لوحش الله
عبیرآمیز می‌آید شمالش		میان جعفرآباد و مصلا
بجوی از مردم صاحب کمالش		به شیراز آی و فیض روح قدسی
چه داری آگهی چون است حالش		صبا زان لولی شنگول سرمست
دلا چون شیر مادر کن حلالش		گر آن شیرین پسر خونم بریزد
که دارم خلوتی خوش با خیالش		مکن از خواب بیدارم خدا را
نکردی شکر ایام وصالش		چرا حافظ چو می‌ترسیدی از هجر

به هر شکسته که پیوست تازه شد جانش		چو برشکست صبا زلف عنبرافشانش
که دل چه می‌کشد از روزگار هجرانش		کجاست همنفسی تا به شرح عرضه دهم
ولی ز شرم تو در غنچه کرد پنهانش		زمانه از ورق گل مثال روی تو بست
تبارک الله از این ره که نیست پایانش		تو خفته‌ای و نشد عشق را کرانه پدید
که جان زنده دلان سوخت در بیابانش		جمال کعبه مگر عذر رهروان خواهد
نشان یوسف دل از چه زنخدانش		بدین شکسته بیت الحزن که می‌آرد
که سوخت حافظ بی‌دل ز مکر و دستانش		بگیرم آن سر زلف و به دست خواجه دهم

دور باد آفت دور فلک از جان و تنش		گر چه از کوی وفا گشت به صد مرحله دور
چشم دارم که سلامی برسانی ز منش		گر به سرمنزل سلمی رسی ای باد صبا
جای دل‌های عزیز است به هم برمزنش		به ادب نافه گشایی کن از آن زلف سیاه
محترم دار در آن طره عنبرشکنش		گو دلم حق وفا با خط و خالت دارد
سفله آن مست که باشد خبر از خویشتنش		در مقامی که به یاد لب او می نوشند
هر که این آب خورد رخت به دریا فکنش		عرض و مال از در میخانه نشاید اندوخت
سر ما و قدمش یا لب ما و دهنش		هر که ترسد ز ملال انده عشقش نه حلال
آفرین بر نفس دلکش و لطف سخنش		شعر حافظ همه بیت الغزل معرفت است

بت سنگین دل سیمین بناگوش		ببرد از من قرار و طاقت و هوش
ظریفی مه وشی ترکی قباپوش		نگاری چابکی شنگی کلهدار
گرش همچون قبا گیرم در آغوش		چو پیراهن شوم آسوده خاطر
نگردد مهرت از جانم فراموش		اگر پوسیده گردد استخوانم
بر و دوشش بر و دوشش بر و دوش		دل و دینم دل و دینم ببرده‌ست
لب نوشش لب نوشش لب نوش		دوای تو دوای توست حافظ

که دور شاه شجاع است می دلیر بنوش		سحر ز هاتف غیبم رسید مژده به گوش
هزار گونه سخن در دهان و لب خاموش		شد آن که اهل نظر بر کناره می‌رفتند
که از نهفتن آن دیگ سینه می‌زد جوش		به صوت چنگ بگوییم آن حکایت‌ها
به روی یار بنوشیم و بانگ نوشانوش		شراب خانگی ترس محتسب خورده
امام شهر که سجاده می‌کشید به دوش		ز کوی میکده دوشش به دوش می‌بردند
مکن به فسق مباهات و زهد هم مفروش		دلا دلالت خیرت کنم به راه نجات
چو قرب او طلبی در صفای نیت کوش		محل نور تجلیست رای انور شاه
که هست گوش دلش محرم پیام سروش		به جز ثنای جلالش مساز ورد ضمیر
گدای گوشه نشینی تو حافظا مخروش		رموز مصلحت ملک خسروان دانند

گفت ببخشند گنه می بنوش		هاتفی از گوشه میخانه دوش
مژده رحمت برساند سروش		لطف الهی بکند کار خویش
هر قدر ای دل که توانی بکوش		گر چه وصالش نه به کوشش دهند
روی من و خاک در می فروش		گوش من و حلقه گیسوی یار
با کرم پادشه عیب پوش		رندی حافظ نه گناهیست صعب
و از خطر چشم بدش دار گوش		ای ملک العرش مرادش بده

حافظ قرابه کش شد و مفتی پیاله نوش		در عهد پادشاه خطابخش جرم پوش
تا دید محتسب که سبو می‌کشد به دوش		صوفی ز کنج صومعه با پای خم نشست
کردم سؤال صبحدم از پیر می فروش		احوال شیخ و قاضی و شرب الیهودشان
درکش زبان و پرده نگه دار و می بنوش		گفتا نه گفتنیست سخن گر چه محرمی
عذرم پذیر و جرم به ذیل کرم بپوش		عشق است و مفلسی و جوانی و نوبهار
پروانه مراد رسید ای محب خموش		تا چند همچو شمع زبان آوری کنی
نادیده هیچ دیده و نشنیده هیچ گوش		ای پادشاه صورت و معنی که مثل تو
بخت جوانت از فلک پیر ژنده پوش		چندان بمان که خرقه ازرق کند قبول

وز شما پنهان نشاید کرد سر می فروش		دوش با من گفت پنهان کاردانی تیزهوش
سخت می‌گردد جهان بر مردمان سخت‌کوش		گفت آسان گیر بر خود کارها کز روی طبع
نی گرت زخمی رسد آیی چو چنگ اندر خروش		با دل خونین لب خندان بیاور همچو جام
گوش نامحرم نباشد جای پیغام سروش		تا نگردی آشنا زین پرده رمزی نشنوی
گفتمت چون در حدیثی گر توانی داشت هوش		گوش کن پند ای پسر وز بهر دنیا غم مخور
زان که آنجا جمله اعضا چشم باید بود و گوش		در حریم عشق نتوان زد دم از گفت و شنید
یا سخن دانسته گو ای مرد عاقل یا خموش		بر بساط نکته دانان خودفروشی شرط نیست
آصف صاحب قران جرم بخش عیب پوش		ساقیا می ده که رندی‌های حافظ فهم کرد

دلم از عشوه شیرین شکرخای تو خوش		ای همه شکل تو مطبوع و همه جای تو خوش
همچو سرو چمن خلد سراپای تو خوش		همچو گلبرگ طری هست وجود تو لطیف
چشم و ابروی تو زیبا قد و بالای تو خوش		شیوه و ناز تو شیرین خط و خال تو ملیح
هم مشام دلم از زلف سمن سای تو خوش		هم گلستان خیالم ز تو پر نقش و نگار
کرده‌ام خاطر خود را به تمنای تو خوش		در ره عشق که از سیل بلا نیست گذار
می‌کند درد مرا از رخ زیبای تو خوش		شکر چشم تو چه گویم که بدان بیماری
می‌رود حافظ بی‌دل به تولای تو خوش		در بیابان طلب گر چه ز هر سو خطریست

معاشر دلبری شیرین و ساقی گلعذاری خوش		کنار آب و پای بید و طبع شعر و یاری خوش
سپندی گو بر آتش نه که دارد کار و باری خوش		هر آن کس را که در خاطر ز عشق دلبری باریست
بود کز دست ایامم به دست افتد نگاری خوش		عروس طبع را زیور ز فکر بکر می‌بندم
که مهتابی دل افروز است و طرف لاله زاری خوش		شب صحبت غنیمت دان و داد خوشدلی بستان
که مستی می‌کند با عقل و می‌بخشد خماری خوش		میی در کاسه چشم است ساقی را بنامیزد
که شنگولان خوش باشت بیاموزند کاری خوش		به غفلت عمر شد حافظ بیا با ما به میخانه

لیکنش مهر و وفا نیست خدایا بدهش		مجمع خوبی و لطف است عذار چو مهش
بکشد زارم و در شرع نباشد گنهش		دلبرم شاهد و طفل است و به بازی روزی
که بد و نیک ندیده‌ست و ندارد نگهش		من همان به که از او نیک نگه دارم دل
گر چه خون می‌چکد از شیوه چشم سیهش		بوی شیر از لب همچون شکرش می‌آید
که به جان حلقه به گوش است مه چاردهش		چارده ساله بتی چابک شیرین دارم
خود کجا شد که ندیدیم در این چند گهش		از پی آن گل نورسته دل ما یا رب
ببرد زود به جانداری خود پادشهش		یار دلدار من ار قلب بدین سان شکند
صدف سینه حافظ بود آرامگهش		جان به شکرانه کنم صرف گر آن دانه در

که آن شکاری سرگشته را چه آمد پیش		دلم رمیده شد و غافلم من درویش
که دل به دست کمان ابروییست کافرکیش		چو بید بر سر ایمان خویش می‌لرزم
چه‌هاست در سر این قطره محال اندیش		خیال حوصله بحر می‌پزد هیهات
گرم به تجربه دستی نهند بر دل ریش		ز آستین طبیبان هزار خون بچکد
چرا که شرم همی‌آیدم ز حاصل خویش		به کوی میکده گریان و سرفکنده روم
نزاع بر سر دنیی دون مکن درویش		نه عمر خضر بماند نه ملک اسکندر
خزانه‌ای به کف آور ز گنج قارون بیش		بدان کمر نرسد دست هر گدا حافظ

بیرون کشید باید از این ورطه رخت خویش		ما آزموده‌ایم در این شهر بخت خویش
گل گوش پهن کرده ز شاخ درخت خویش		دوشم ز بلبلی چه خوش آمد که می‌سرود
بسیار تندروی نشیند ز بخت خویش		کای دل تو شاد باش که آن یار تندخو
بگذر ز عهد سست و سخن‌های سخت خویش		خواهی که سخت و سست جهان بر تو بگذرد
آتش درافکنم به همه رخت و پخت خویش		وقت است کز فراق تو وز سوز اندرون
جمشید نیز دور نماندی ز تخت خویش		ای حافظ ار مراد میسر شدی مدام

حریف باده رسید ای رفیق توبه وداع		شراب خانگیم بس می مغانه بیار
که من نمی‌شنوم بوی خیر از این اوضاع		خدای را به می‌ام شست و شوی خرقه کنید
کسی که رخصه نفرمودی استماع سماع		ببین که رقص کنان می‌رود به ناله چنگ
که من غلام مطیعم تو پادشاه مطاع		به عاشقان نظری کن به شکر این نعمت
نمی‌کنیم دلیری نمی‌دهیم صداع		به فیض جرعه جام تو تشنه‌ایم ولی
ز خاک بارگه کبریای شاه شجاع		جبین و چهره حافظ خدا جدا مکناد

شمع خاور فکند بر همه اطراف شعاع		بامدادان که ز خلوتگه کاخ ابداع
ارغنون ساز کند زهره به آهنگ سماع		در زوایای طربخانه جمشید فلک
جام در قهقهه آید که کجا شد مناع		چنگ در غلغله آید که کجا شد منکر
که به هر حالتی این است بهین اوضاع		وضع دوران بنگر ساغر عشرت بر گیر
عارفان بر سر این رشته نجویند نزاع		طره شاهد دنیی همه بند است و فریب
که وجودیست عطابخش کریم نفاع		عمر خسرو طلب ار نفع جهان می‌خواهی
جامع علم و عمل جان جهان شاه شجاع		مظهر لطف ازل روشنی چشم امل

شب نشین کوی سربازان و رندانم چو شمع		در وفای عشق تو مشهور خوبانم چو شمع
بس که در بیماری هجر تو گریانم چو شمع		روز و شب خوابم نمی‌آید به چشم غم پرست
کی شدی روشن به گیتی راز پنهانم چو شمع		گر کمیت اشک گلگونم نبودی گرم رو
این دل زار نزار اشک بارانم چو شمع		در میان آب و آتش همچنان سرگرم توست
ور نه از دردت جهانی را بسوزانم چو شمع		در شب هجران مرا پروانه وصلی فرست
با کمال عشق تو در عین نقصانم چو شمع		بی جمال عالم آرای تو روزم چون شب است
تا در آب و آتش عشقت گدازانم چو شمع		کوه صبرم نرم شد چون موم در دست غمت
چهره بنما دلبرا تا جان برافشانم چو شمع		همچو صبحم یک نفس باقیست با دیدار تو
تا منور گردد از دیدارت ایوانم چو شمع		سرفرازم کن شبی از وصل خود ای نازنین
آتش دل کی به آب دیده بنشانم چو شمع		آتش مهر تو را حافظ عجب در سر گرفت

که تا چو بلبل بیدل کنم علاج دماغ		سحر به بوی گلستان دمی شدم در باغ
که بود در شب تیره به روشنی چو چراغ		به جلوه گل سوری نگاه می‌کردم
که داشت از دل بلبل هزار گونه فراغ		چنان به حسن و جوانی خویشتن مغرور
نهاده لاله ز سودا به جان و دل صد داغ		گشاده نرگس رعنا ز حسرت آب از چشم
دهان گشاده شقایق چو مردم ایغاغ		زبان کشیده چو تیغی به سرزنش سوسن
یکی چو ساقی مستان به کف گرفته ایاغ		یکی چو باده پرستان صراحی اندر دست
که حافظا نبود بر رسول غیر بلاغ		نشاط و عیش و جوانی چو گل غنیمت دان

گر بکشم زهی طرب ور بکشد زهی شرف		طالع اگر مدد دهد دامنش آورم به کف
گر چه سخن همی‌برد قصه من به هر طرف		طرف کرم ز کس نبست این دل پر امید من
وه که در این خیال کج عمر عزیز شد تلف		از خم ابروی توام هیچ گشایشی نشد
کس نزده‌ست از این کمان تیر مراد بر هدف		ابروی دوست کی شود دستکش خیال من
یاد پدر نمی‌کنند این پسران ناخلف		چند به ناز پرورم مهر بتان سنگدل
مغبچه‌ای ز هر طرف می‌زندم به چنگ و دف		من به خیال زاهدی گوشه‌نشین و طرفه آنک
مست ریاست محتسب باده بده ولاتخف		بی خبرند زاهدان نقش بخوان ولاتقل
پاردمش دراز باد آن حیوان خوش علف		صوفی شهر بین که چون لقمه شبهه می‌خورد
بدرقه رهت شود همت شحنه نجف		حافظ اگر قدم زنی در ره خاندان به صدق

وگرنه شرح دهم با تو داستان فراق		زبان خامه ندارد سر بیان فراق
به سر رسید و نیامد به سر زمان فراق		دریغ مدت عمرم که بر امید وصال
به راستان که نهادم بر آستان فراق		سری که بر سر گردون به فخر می‌سودم
فتاد زورق صبرم ز بادبان فراق		کنون چه چاره که در بحر غم به گردابی
ز موج شوق تو در بحر بی‌کران فراق		بسی نماند که کشتی عمر غرقه شود
که روز هجر سیه باد و خان و مان فراق		اگر به دست من افتد فراق را بکشم
قرین آتش هجران و هم قران فراق		رفیق خیل خیالیم و همنشین شکیب
مدام خون جگر می‌خورم ز خوان فراق		ز سوز شوق دلم شد کباب دور از یار
ببست گردن صبرم به ریسمان فراق		فلک چو دید سرم را اسیر چنبر عشق
به دست هجر ندادی کسی عنان فراق		به پای شوق گر این ره به سر شدی حافظ

گرت مدام میسر شود زهی توفیق		مقام امن و می بی‌غش و رفیق شفیق
هزار بار من این نکته کرده‌ام تحقیق		جهان و کار جهان جمله هیچ بر هیچ است
که کیمیای سعادت رفیق بود رفیق		دریغ و درد که تا این زمان ندانستم
که در کمینگه عمرند قاطعان طریق		به مأمنی رو و فرصت شمر غنیمت وقت
حکایتیست که عقلش نمی‌کند تصدیق		بیا که توبه ز لعل نگار و خنده جام
خوش است خاطرم از فکر این خیال دقیق		اگر چه موی میانت به چون منی نرسد
به کنه آن نرسد صد هزار فکر عمیق		حلاوتی که تو را در چه زنخدان است
که مهر خاتم لعل تو هست همچو عقیق		اگر به رنگ عقیقی شد اشک من چه عجب
ببین که تا به چه حدم همی‌کند تحمیق		به خنده گفت که حافظ غلام طبع توام

از آن گناه که نفعی رسد به غیر چه باک		اگر شراب خوری جرعه‌ای فشان بر خاک
که بی‌دریغ زند روزگار تیغ هلاک		برو به هر چه تو داری بخور دریغ مخور
که روز واقعه پا وا مگیرم از سر خاک		به خاک پای تو ای سرو نازپرور من
به مذهب همه کفر طریقت است امساک		چه دوزخی چه بهشتی چه آدمی چه پری
چنان ببست که ره نیست زیر دیر مغاک		مهندس فلکی راه دیر شش جهتی
مباد تا به قیامت خراب طارم تاک		فریب دختر رز طرفه می‌زند ره عقل
دعای اهل دلت باد مونس دل پاک		به راه میکده حافظ خوش از جهان رفتی

گرم تو دوستی از دشمنان ندارم باک		هزار دشمنم ار می‌کنند قصد هلاک
و گر نه هر دمم از هجر توست بیم هلاک		مرا امید وصال تو زنده می‌دارد
زمان زمان چو گل از غم کنم گریبان چاک		نفس نفس اگر از باد نشنوم بویش
بود صبور دل اندر فراق تو حاشاک		رود به خواب دو چشم از خیال تو هیهات
و گر تو زهر دهی به که دیگری تریاک		اگر تو زخم زنی به که دیگری مرهم
سپر کنم سر و دستت ندارم از فتراک		عنان مپیچ که گر می‌زنی به شمشیرم
به قدر دانش خود هر کسی کند ادراک		تو را چنان که تویی هر نظر کجا بیند
که بر در تو نهد روی مسکنت بر خاک		به چشم خلق عزیز جهان شود حافظ

حق نگه دار که من می‌روم الله معک		ای دل ریش مرا با لب تو حق نمک
ذکر خیر تو بود حاصل تسبیح ملک		تویی آن گوهر پاکیزه که در عالم قدس
کس عیار زر خالص نشناسد چو محک		در خلوص منت ار هست شکی تجربه کن
وعده از حد بشد و ما نه دو دیدیم و نه یک		گفته بودی که شوم مست و دو بوست بدهم
خلق را از دهن خویش مینداز به شک		بگشا پسته خندان و شکرریزی کن
من نه آنم که زبونی کشم از چرخ فلک		چرخ برهم زنم ار غیر مرادم گردد
ای رقیب از بر او یک دو قدم دورترک		چون بر حافظ خویشش نگذاری باری

که به ما می‌رسد زمان وصال		خوش خبر باشی ای نسیم شمال
فُصِمَت ها هُنا لسانُ القال		قصّةُ العشقِ لا انفصام لها
أینَ جیرانُنا و کیف الحال		ما لِسَلمی و من بذی سَلَمِ
فاسألوا حالَها عَنِ الاطلال		عَفَتِ الدارُ بعدَ عافیةٍ
صَرَّفَ اللهُ عَنکَ عَینَ کمال		فی جمالِ الکمالِ نِلتَ مُنی
مرحباً مرحباً تعال تعال		یا برید الحِمی حَماکَ الله
آه از این کبریا و جاه و جلال		ترک ما سوی کس نمی‌نگرد
نالهٔ عاشقان خوش است بنال		حافظا عشق و صابری تا چند

بیا که بوی تو را میرم ای نسیم شمال		شَمَمتُ روحَ وِدادٍ و شِمتُ برقَ وصال
که نیست صبر جمیلم ز اشتیاق جمال		اَحادیاً بجمالِ الحبیبِ قِف وانزِل
به شکر آن که برافکند پرده روز وصال		حکایت شب هجران فروگذاشته به
کشیده‌ایم به تحریر کارگاه خیال		بیا که پردهٔ گلریز هفت خانه چشم
توان گذشت ز جور رقیب در همه حال		چو یار بر سر صلح است و عذر می‌طلبد
که کس مباد چو من در پی خیال محال		به جز خیال دهان تو نیست در دل تنگ

یحیی بن مظفر ملک عالم عادل		دارای جهان نصرت دین خسرو کامل
بر روی زمین روزنه جان و در دل		ای درگه اسلام پناه تو گشاده
انعام تو بر کون و مکان فایض و شامل		تعظیم تو بر جان و خرد واجب و لازم
بر روی مه افتاد که شد حل مسائل		روز ازل از کلک تو یک قطره سیاهی
ای کاج که من بودمی آن هندوی مقبل		خورشید چو آن خال سیه دید به دل گفت
دست طرب از دامن این زمزمه مگسل		شاها فلک از بزم تو در رقص و سماع است
شد گردن بدخواه گرفتار سلاسل		می نوش و جهان بخش که از زلف کمندت
خوش باش که ظالم نبرد راه به منزل		دور فلکی یک سره بر منهج عدل است
از بهر معیشت مکن اندیشه باطل		حافظ قلم شاه جهان مقسم رزق است

که کس مباد ز کردار ناصواب خجل		به وقت گل شدم از توبهٔ شراب خجل
نیم ز شاهد و ساقی به هیچ باب خجل		صلاح ما همه دام ره است و من زین بحث
که از سؤال ملولیم و از جواب خجل		بود که یار نرنجد ز ما به خلق کریم
شدیم در نظر رهروان خواب خجل		ز خون که رفت شب دوش از سراچهٔ چشم
که شد ز شیوهٔ آن چشم پر عتاب خجل		رواست نرگس مست ار فکند سر در پیش
که نیستم ز تو در روی آفتاب خجل		تویی که خوبتری ز آفتاب و شکر خدا

رسد به دولت وصل تو کار من به اصول		اگر به کوی تو باشد مرا مجال وصول
فراغ برده ز من آن دو جادوی مکحول		قرار برده ز من آن دو نرگس رعنا
به هیچ باب ندارم ره خروج و دخول		چو بر در تو من بینوای بی زر و زور
که گشته‌ام ز غم و جور روزگار ملول		کجا روم چه کنم چاره از کجا جویم
در آن زمان که به تیغ غمت شوم مقتول		من شکستهٔ بدحال زندگی یابم
بود ز زنگ حوادث هر آینه مصقول		دل از جواهر مهرت چو صیقلی دارد
که طاعت من بیدل نمی‌شود مقبول		چه جرم کرده‌ام ای جان و دل به حضرت تو
رموز عشق مکن فاش پیش اهل عقول		به درد عشق بساز و خموش کن حافظ

هر کو شنید گفتا للهِ دَرُّ قائل		هر نکته‌ای که گفتم در وصف آن شمایل
آخر بسوخت جانم در کسب این فضایل		تحصیل عشق و رندی آسان نمود اول
از شافعی نپرسند امثال این مسائل		حلاج بر سر دار این نکته خوش سراید
گفت آن زمان که نبود جان در میانه حائل		گفتم که کی ببخشی بر جان ناتوانم
مرضیّةُ السجایا محمودةُ الخصائل		دل داده‌ام به یاری شوخی کشی نگاری
و اکنون شدم به مستان چون ابروی تو مایل		در عین گوشه‌گیری بودم چو چشم مستت
وز لوح سینه نقشت هرگز نگشت زایل		از آب دیده صد ره طوفان نوح دیدم
یا رب ببینم آن را در گردنت حمایل		ای دوست دست حافظ تعویذ چشم زخم است

سلسبیلت کرده جان و دل سبیل		ای رخت چون خلد و لعلت سلسبیل
همچو مورانند گرد سلسبیل		سبزپوشان خطت بر گرد لب
همچو من افتاده دارد صد قتیل		ناوک چشم تو در هر گوشه‌ای
سرد کن زان سان که کردی بر خلیل		یا رب این آتش که در جان من است
گر چه دارد او جمالی بس جمیل		من نمی‌یابم مجال ای دوستان
دست ما کوتاه و خرما بر نخیل		پای ما لنگ است و منزل بس دراز
همچو مور افتاده شد در پای پیل		حافظ از سرپنجهٔ عشق نگار
باد و هر چیزی که باشد زین قبیل		شاه عالم را بقا و عز و ناز

مجلس انس و حریف همدم و شرب مدام		عشقبازی و جوانی و شراب لعل فام
همنشینی نیک کردار و ندیمی نیک نام		ساقی شکردهان و مطرب شیرین سخن
گلشنی پیرامنش چون روضهٔ دارالسلام		بزمگاهی دلنشان چون قصر فردوس برین
دوستداران صاحب‌اسرار و حریفان دوستکام		صف نشینان نیکخواه و پیشکاران با ادب
نقلش از لعل نگار و نقلش از یاقوت خام		بادهٔ گلرنگ تلخ تیز خوشخوار سبک
زلف جانان از برای صید دل گسترده دام		غمزهٔ ساقی به یغمای خرد آهخته تیغ
بخشش‌آموزی جهان‌افروز چون حاجی قوام		نکته‌دانی بذله‌گو چون حافظ شیرین سخن
وان که این مجلس نجوید زندگی بر وی حرام		هر که این عشرت نخواهد خوشدلی بر وی تباه

خیر مقدم چه خبر دوست کجا راه کدام		مرحبا طایر فرخ پی فرخنده پیام
که از او خصم به دام آمد و معشوقه به کام		یا رب این قافله را لطف ازل بدرقه باد
سرو می‌نازد و خوش نیست خدا را بخرام		گل ز حد برد تنعم نفسی رخ بنما
عاقبت دانهٔ خال تو فکندش در دام		مرغ روحم که همی‌زد ز سر سدره صفیر
ذاکَ دعوایَ و ها انتَ و تلکَ الایام		تو ترحم نکنی بر من مخلص گفتم
جای در گوشه محراب کنند اهل کلام		حافظ ار میل به ابروی تو دارد شاید

وز خدا دولت این غم به دعا خواسته‌ام		عاشق روی جوانی خوش نوخاسته‌ام
تا بدانی که به چندین هنر آراسته‌ام		عاشق و رند و نظربازم و می‌گویم فاش
که بر او وصله به صد شعبده پیراسته‌ام		شرمم از خرقه آلوده خود می‌آید
هم بدین کار کمربسته و برخاسته‌ام		خوش بسوز از غمش ای شمع که اینک من نیز
در غم افزوده‌ام آنچ از دل و جان کاسته‌ام		با چنین حیرتم از دست بشد صرفه کار
بو که در بر کشد آن دلبر نوخاسته‌ام		همچو حافظ به خرابات روم جامه قبا

للهِ حمدُ مُعتَرِفٍ غایةَ النِّعَم		بُشری اِذِ السّلامةُ حَلَّت بِذی سَلَم
تا جان فشانمش چو زر و سیم در قدم		آن خوش خبر کجاست که این فتح مژده داد
آهنگ خصم او به سراپردهٔ عدم		از بازگشت شاه در این طرفه منزل است
انَّ العُهودَ عِندَ مَلیکِ النُّهی ذِمَم		پیمان شکن هرآینه گردد شکسته حال
جز دیده‌اش معاینه بیرون نداد نم		می‌جست از سحاب امل رحمتی ولی
الآنَ قَد نَدِمتَ و ما یَنفَعُ النَّدَم		در نیل غم فتاد سپهرش به طنز گفت
حافظ بخورد باده و شیخ و فقیه هم		ساقی چو یار مه رخ و از اهل راز بود

مشتاق بندگی و دعاگوی دولتم		بازآی ساقیا که هواخواه خدمتم
بیرون شدی نمای ز ظلمات حیرتم		زان جا که فیض جام سعادت فروغ توست
تا آشنای عشق شدم ز اهل رحمتم		هر چند غرق بحر گناهم ز صد جهت
کاین بود سرنوشت ز دیوان قسمتم		عیبم مکن به رندی و بدنامی ای حکیم
این موهبت رسید ز میراث فطرتم		می خور که عاشقی نه به کسب است و اختیار
در عشق دیدن تو هواخواه غربتم		من کز وطن سفر نگزیدم به عمر خویش
ای خضر پی خجسته مدد کن به همتم		دریا و کوه در ره و من خسته و ضعیف
لیکن به جان و دل ز مقیمان حضرتم		دورم به صورت از در دولتسرای تو
در این خیالم ار بدهد عمر مهلتم		حافظ به پیش چشم تو خواهد سپرد جان

لیکن از لطف لبت صورت جان می‌بستم		دوش بیماری چشم تو ببرد از دستم
دیرگاه است کز این جام هلالی مستم		عشق من با خط مشکین تو امروزی نیست
در سر کوی تو از پای طلب ننشستم		از ثبات خودم این نکته خوش آمد که به جور
که دم از خدمت رندان زده‌ام تا هستم		عافیت چشم مدار از من میخانه نشین
تا نگویی که چو عمرم به سر آمد رستم		در ره عشق از آن سوی فنا صد خطر است
چون به محبوب کمان ابروی خود پیوستم		بعد از اینم چه غم از تیر کج انداز حسود
که به افسوس و جفا مهر وفا نشکستم		بوسه بر درج عقیق تو حلال است مرا
آه اگر عاطفت شاه نگیرد دستم		صنمی لشکریم غارت دل کرد و برفت
کرد غمخواری شمشاد بلندت پستم		رتبت دانش حافظ به فلک بر شده بود

بیا بگو که ز عشقت چه طرف بربستم		به غیر از آن که بشد دین و دانش از دستم
که در هوای رخت چون به مهر پیوستم		چو ذره گر چه حقیرم ببین به دولت عشق
به کنج عافیت از بهر عیش ننشستم		بیار باده که عمریست تا من از سر امن
سخن به خاک میفکن چرا که من مستم		اگر ز مردم هشیاری ای نصیحتگو
که خدمتی به سزا برنیامد از دستم		چگونه سر ز خجالت برآورم بر دوست
که مرهمی بفرستم که خاطرش خستم		بسوخت حافظ و آن یار دلنواز نگفت

ناز بنیاد مکن تا نکنی بنیادم		زلف بر باد مده تا ندهی بر بادم
سر مکش تا نکشد سر به فلک فریادم		می مخور با همه کس تا نخورم خون جگر
طره را تاب مده تا ندهی بر بادم		زلف را حلقه مکن تا نکنی در بندم
غم اغیار مخور تا نکنی ناشادم		یار بیگانه مشو تا نبری از خویشم
قد برافراز که از سرو کنی آزادم		رخ برافروز که فارغ کنی از برگ گلم
شور شیرین منما تا نکنی فرهادم		شهره شهر مشو تا ننهم سر در کوه
تا به خاک در آصف نرسد فریادم		رحم کن بر من مسکین و به فریادم رس
من از آن روز که دربند توام آزادم		حافظ از جور تو حاشا که بگرداند روی

بنده عشقم و از هر دو جهان آزادم		فاش می‌گویم و از گفته خود دلشادم
آدم آورد در این دیر خراب آبادم		من ملک بودم و فردوس برین جایم بود
به هوای سر کوی تو برفت از یادم		سایه طوبی و دلجویی حور و لب حوض
چه کنم حرف دگر یاد نداد استادم		نیست بر لوح دلم جز الف قامت دوست
یا رب از مادر گیتی به چه طالع زادم		کوکب بخت مرا هیچ منجم نشناخت
هر دم آید غمی از نو به مبارک بادم		تا شدم حلقه به گوش در میخانه عشق
که چرا دل به جگرگوشه مردم دادم		می‌خورد خون دلم مردمک دیده سزاست
ور نه این سیل دمادم ببرد بنیادم		پاک کن چهره حافظ به سر زلف ز اشک

تو را می‌بینم و میلم زیادت می‌شود هر دم		مرا می‌بینی و هر دم زیادت می‌کنی دردم
به درمانم نمی‌کوشی نمی‌دانی مگر دردم		به سامانم نمی‌پرسی نمی‌دانم چه سر داری
گذاری آر و بازم پرس تا خاک رهت گردم		نه راه است این که بگذاری مرا بر خاک و بگریزی
که بر خاکم روان گردی بگیرد دامنت گردم		ندارم دستت از دامن به جز در خاک و آن دم هم
دمار از من برآوردی نمی‌گویی برآوردم		فرو رفت از غم عشقت دمم دم می‌دهی تا کی
رخت می‌دیدم و جامی هلالی باز می‌خوردم		شبی دل را به تاریکی ز زلفت باز می‌جستم
نهادم بر لبت لب را و جان و دل فدا کردم		کشیدم در برت ناگاه و شد در تاب گیسویت
چو گرمی از تو می‌بینم چه باک از خصم دم سردم		تو خوش می‌باش با حافظ برو گو خصم جان می‌ده

تا به فتوی خرد حرص به زندان کردم		سال‌ها پیروی مذهب رندان کردم
قطع این مرحله با مرغ سلیمان کردم		من به سرمنزل عنقا نه به خود بردم راه
که من این خانه به سودای تو ویران کردم		سایه‌ای بر دل ریشم فکن ای گنج روان
می‌گزم لب که چرا گوش به نادان کردم		توبه کردم که نبوسم لب ساقی و کنون
کسب جمعیت از آن زلف پریشان کردم		در خلاف آمد عادت بطلب کام که من
آن چه سلطان ازل گفت بکن آن کردم		نقش مستوری و مستی نه به دست من و توست
گر چه دربانی میخانه فراوان کردم		دارم از لطف ازل جنت فردوس طمع
اجر صبریست که در کلبه احزان کردم		این که پیرانه سرم صحبت یوسف بنواخت
هر چه کردم همه از دولت قرآن کردم		صبح خیزی و سلامت طلبی چون حافظ
سال‌ها بندگی صاحب دیوان کردم		گر به دیوان غزل صدرنشینم چه عجب

نقشی به یاد خط تو بر آب می‌زدم		دیشب به سیل اشک ره خواب می‌زدم
جامی به یاد گوشه محراب می‌زدم		ابروی یار در نظر و خرقه سوخته
بازش ز طره تو به مضراب می‌زدم		هر مرغ فکر کز سر شاخ سخن بجست
وز دور بوسه بر رخ مهتاب می‌زدم		روی نگار در نظرم جلوه می‌نمود
فالی به چشم و گوش در این باب می‌زدم		چشمم به روی ساقی و گوشم به قول چنگ
بر کارگاه دیده بی‌خواب می‌زدم		نقش خیال روی تو تا وقت صبحدم
می‌گفتم این سرود و می ناب می‌زدم		ساقی به صوت این غزلم کاسه می‌گرفت
بر نام عمر و دولت احباب می‌زدم		خوش بود وقت حافظ و فال مراد و کام

هر گه که یاد روی تو کردم جوان شدم		هر چند پیر و خسته دل و ناتوان شدم
بر منتهای همت خود کامران شدم		شکر خدا که هر چه طلب کردم از خدا
در سایه تو بلبل باغ جهان شدم		ای گلبن جوان بر دولت بخور که من
در مکتب غم تو چنین نکته دان شدم		اول ز تحت و فوق وجودم خبر نبود
هر چند کاین چنین شدم و آن چنان شدم		قسمت حوالتم به خرابات می‌کند
کز ساکنان درگه پیر مغان شدم		آن روز بر دلم در معنی گشوده شد
با جام می به کام دل دوستان شدم		در شاهراه دولت سرمد به تخت بخت
ایمن ز شر فتنه آخرزمان شدم		از آن زمان که فتنه چشمت به من رسید
بر من چو عمر می‌گذرد پیر از آن شدم		من پیر سال و ماه نیم یار بی‌وفاست
بازآ که من به عفو گناهت ضمان شدم		دوشم نوید داد عنایت که حافظا

به صورت تو نگاری ندیدم و نشنیدم		خیال نقش تو در کارگاه دیده کشیدم
به گرد سرو خرامان قامتت نرسیدم		اگر چه در طلبت همعنان باد شمالم
طمع به دور دهانت ز کام دل ببریدم		امید در شب زلفت به روز عمر نبستم
ز لعل باده فروشت چه عشوه‌ها که خریدم		به شوق چشمه نوشت چه قطره‌ها که فشاندم
ز غصه بر سر کویت چه بارها که کشیدم		ز غمزه بر دل ریشم چه تیرها که گشادی
که بوی خون دل ریش از آن تراب شنیدم		ز کوی یار بیار ای نسیم صبح غباری
که من چو آهوی وحشی ز آدمی برمیدم		گناه چشم سیاه تو بود و گردن دلخواه
که پرده بر دل خونین به بوی او بدریدم		چو غنچه بر سرم از کوی او گذشت نسیمی
که بی رخ تو فروغ از چراغ دیده ندیدم		به خاک پای تو سوگند و نور دیده حافظ

که از بالابلندان شرمسارم		ز دست کوته خود زیر بارم
وگر نه سر به شیدایی برآرم		مگر زنجیر مویی گیردم دست
که شب تا روز اختر می‌شمارم		ز چشم من بپرس اوضاع گردون
چه باشد حق نعمت می‌گزارم		اگر گفتم دعای می فروشان
که زور مردم آزاری ندارم		من از بازوی خود دارم بسی شکر
به لطف آن سری امیدوارم		سری دارم چو حافظ مست لیکن

همچنان چشم گشاد از کرمش می‌دارم		گر چه افتاد ز زلفش گرهی در کارم
آه اگر زان که در این پرده نباشد بارم		پرده مطربم از دست برون خواهد برد
تا در این پرده جز اندیشه او نگذارم		پاسبان حرم دل شده‌ام شب همه شب
از نی کلک همه قند و شکر می‌بارم		منم آن شاعر ساحر که به افسون سخن
کو نسیمی ز عنایت که کند بیدارم		دیده بخت به افسانه او شد در خواب
با که گویم که بگوید سخنی با یارم		چون تو را در گذر ای یار نمی‌یارم دید
بجز از خاک درش با که بود بازارم		دوش می‌گفت که حافظ همه روی است و ریا

بر لوح بصر خط غباری بنگارم		گر دست دهد خاک کف پای نگارم
از موج سرشکم که رساند به کنارم		بر بوی کنار تو شدم غرق و امید است
چون شمع همان دم به دمی جان بسپارم		پروانه او گر رسدم در طلب جان
زان شب که من از غم به دعا دست برآرم		امروز مکش سر ز وفای من و اندیش
دادند قراری و ببردند قرارم		زلفین سیاه تو به دلداری عشاق
کان بوی شفابخش بود دفع خمارم		ای باد از آن باده نسیمی به من آور
من نقد روان در دمش از دیده شمارم		گر قلب دلم را ننهد دوست عیاری
زین در نتواند که برد باد غبارم		دامن مفشان از من خاکی که پس از من
عمری بود آن لحظه که جان را به لب آرم		حافظ لب لعلش چو مرا جان عزیز است

کز سر زلف و رخش نعل در آتش دارم		در نهانخانه عشرت صنمی خوش دارم
وین همه منصب از آن حور پریوش دارم		عاشق و رندم و میخواره به آواز بلند
من رخ زرد به خونابه منقش دارم		گر چنین چهره گشاید خط زنگاری دوست
نقل شعر شکرین و می بی‌غش دارم		گر به کاشانه رندان قدمی خواهی زد
جنگ‌ها با دل مجروح بلاکش دارم		ناوک غمزه بیار و رسن زلف که من
بهتر آن است که من خاطر خود خوش دارم		حافظا چون غم و شادی جهان در گذر است

فروغ چشم و نور دل از آن ماه ختن دارم		صفای خلوت خاطر از آن شمع چگل جویم
چه فکر از خبث بدگویان میان انجمن دارم		به کام و آرزوی دل چو دارم خلوتی حاصل
فراغ از سرو بستانی و شمشاد چمن دارم		مرا در خانه سروی هست کاندر سایه قدش
بحمد الله و المنه بتی لشکرشکن دارم		گرم صد لشکر از خوبان به قصد دل کمین سازند
که من در ترک پیمانه دلی پیمان شکن دارم		الا ای پیر فرزانه مکن عیبم ز میخانه
که من با لعل خاموشش نهانی صد سخن دارم		خدا را ای رقیب امشب زمانی دیده بر هم نه
نه میل لاله و نسرین نه برگ نسترن دارم		چو در گلزار اقبالش خرامانم بحمدالله
چه غم دارم که در عالم قوام الدین حسن دارم		به رندی شهره شد حافظ میان همدمان لیکن

لطف‌ها می‌کنی ای خاک درت تاج سرم		من که باشم که بر آن خاطر عاطر گذرم
که دراز است ره مقصد و من نوسفرم		همتم بدرقه راه کن ای طایر قدس
که فراموش مکن وقت دعای سحرم		ای نسیم سحری بندگی من برسان
و از سر کوی تو پرسند رفیقان خبرم		خرم آن روز کز این مرحله بربندم بار
تا کند پادشه بحر دهان پرگهرم		پایه نظم بلند است و جهان گیر بگو

یعنی غلام شاهم و سوگند می‌خورم		جوزا سحر نهاد حمایل برابرم
کامی که خواستم ز خدا شد میسرم		ساقی بیا که از مدد بخت کارساز
از جام شاه جرعه کش حوض کوثرم		راهم مزن به وصف زلال خضر که من
مملوک این جنابم و مسکین این درم		شاها اگر به عرش رسانم سریر فضل
کی ترک آبخورد کند طبع خوگرم		من جرعه نوش بزم تو بودم هزار سال
از گفته کمال دلیلی بیاورم		ور باورت نمی‌کند از بنده این حدیث
آن مهر بر که افکنم آن دل کجا برم		گر برکنم دل از تو و بردارم از تو مهر
و از این خجسته نام بر اعدا مظفرم		منصور بن مظفر غازیست حرز من
و از شاهراه عمر بدین عهد بگذرم		عهد الست من همه با عشق شاه بود
من نظم در چرا نکنم از که کمترم		گردون چو کرد نظم ثریا به نام شاه
کی باشد التفات به صید کبوترم		شاهین صفت چو طعمه چشیدم ز دست شاه
در سایه تو ملک فراغت میسرم		ای شاه شیرگیر چه کم گردد ار شود
گویی که تیغ توست زبان سخنورم		شعرم به یمن مدح تو صد ملک دل گشاد
نی عشق سرو بود و نه شوق صنوبرم		بر گلشنی اگر بگذشتم چو باد صبح
دادند ساقیان طرب یک دو ساغرم		بوی تو می‌شنیدم و بر یاد روی تو
من سالخورده پیر خرابات پرورم		مستی به آب یک دو عنب وضع بنده نیست
انصاف شاه باد در این قصه یاورم		با سیر اختر فلکم داوری بسیست
طاووس عرش می‌شنود صیت شهپرم		شکر خدا که باز در این اوج بارگاه
گر لاغرم وگرنه شکار غضنفرم		شبل الاسد به صید دلم حمله کرد و من
من کی رسم به وصل تو کز ذره کمترم		ای عاشقان روی تو از ذره بیشتر
تا دیده‌اش به گزلک غیرت برآورم		بنما به من که منکر حسن رخ تو کیست
و اکنون فراغت است ز خورشید خاورم		بر من فتاد سایه خورشید سلطنت
نی جلوه می‌فروشم و نی عشوه می‌خرم		مقصود از این معامله بازارتیزی است

تبسمی کن و جان بین که چون همی‌سپرم		تو همچو صبحی و من شمع خلوت سحرم
که یک نظر فکنی خود فکندی از نظرم		بر آستان مرادت گشاده‌ام در چشم
که روز بی‌کسی آخر نمی‌روی ز سرم		چه شکر گویمت ای خیل غم عفاک الله
هزار قطره ببارد چو درد دل شمرم		غلام مردم چشمم که با سیاه دلی
کس این کرشمه نبیند که من همی‌نگرم		به هر نظر بت ما جلوه می‌کند لیکن
ز شوق در دل آن تنگنا کفن بدرم		به خاک حافظ اگر یار بگذرد چون باد

وگر تیرم زند منت پذیرم		به تیغم گر کشد دستش نگیرم
که پیش دست و بازویت بمیرم		کمان ابرویت را گو بزن تیر
بجز ساغر که باشد دستگیرم		غم گیتی گر از پایم درآرد
که در دست شب هجران اسیرم		برآی ای آفتاب صبح امید
به یک جرعه جوانم کن که پیرم		به فریادم رس ای پیر خرابات
که من از پای تو سر بر نگیرم		به گیسوی تو خوردم دوش سوگند
که گر آتش شوم در وی نگیرم		بسوز این خرقه تقوا تو حافظ

که پیش چشم بیمارت بمیرم		مزن بر دل ز نوک غمزه تیرم
به سیب بوستان و شهد و شیرم		چو طفلان تا کی ای زاهد فریبی
که فکر خویش گم شد از ضمیرم		چنان پر شد فضای سینه از دوست
جوان بخت جهانم گر چه پیرم		قدح پر کن که من در دولت عشق
که روز غم به جز ساغر نگیرم		قراری بسته‌ام با می فروشان
اگر نقشی کشد کلک دبیرم		مبادا جز حساب مطرب و می
من از پیر مغان منت پذیرم		در این غوغا که کس کس را نپرسد
فراغت باشد از شاه و وزیرم		خوشا آن دم کز استغنای مستی
ز بام عرش می‌آید صفیرم		من آن مرغم که هر شام و سحرگاه
اگر چه مدعی بیند حقیرم		چو حافظ گنج او در سینه دارم

به مویه‌های غریبانه قصه پردازم		نماز شام غریبان چو گریه آغازم
که از جهان ره و رسم سفر براندازم		به یاد یار و دیار آن چنان بگریم زار
مهیمنا به رفیقان خود رسان بازم		من از دیار حبیبم نه از بلاد غریب
به کوی میکده دیگر علم برافرازم		خدای را مددی ای رفیق ره تا من
عزیز من که به جز باد نیست دمسازم		بجز صبا و شمالم نمی‌شناسد کس
صبا بیار نسیمی ز خاک شیرازم		هوای منزل یار آب زندگانی ماست
شکایت از که کنم خانگیست غمازم		سرشکم آمد و عیبم بگفت روی به روی
غلام حافظ خوش لهجه خوش آوازم		ز چنگ زهره شنیدم که صبحدم می‌گفت

در دست سر مویی از آن عمر درازم		زلف تو مرا عمر دراز است ولی نیست
از آتش دل پیش تو چون شمع گدازم		پروانه راحت بده ای شمع که امشب
مستان تو خواهم که گزارند نمازم		آن دم که به یک خنده دهم جان چو صراحی
در میکده زان کم نشود سوز و گدازم		چون نیست نماز من آلوده نمازی
محراب و کمانچه ز دو ابروی تو سازم		در مسجد و میخانه خیالت اگر آید
چون صبح بر آفاق جهان سر بفرازم		گر خلوت ما را شبی از رخ بفروزی
گر سر برود در سر سودای ایازم		محمود بود عاقبت کار در این راه

حاصل خرقه و سجاده روان دربازم		در خرابات مغان گر گذر افتد بازم
خازن میکده فردا نکند در بازم		حلقه توبه گر امروز چو زهاد زنم
با خیال تو اگر با دگری پردازم		صحبت حور نخواهم که بود عین قصور
چشم تردامن اگر فاش نگردی رازم		سر سودای تو در سینه بماندی پنهان
به هوایی که مگر صید کند شهبازم		مرغ سان از قفس خاک هوایی گشتم
از لب خویش چو نی یک نفسی بنوازم		همچو چنگ ار به کناری ندهی کام دلم
زان که جز تیغ غمت نیست کسی دمسازم		ماجرای دل خون گشته نگویم با کس
همچو زلفت همه را در قدمت اندازم		گر به هر موی سری بر تن حافظ باشد

طایر قدسم و از دام جهان برخیزم		مژده وصل تو کو کز سر جان برخیزم
از سر خواجگی کون و مکان برخیزم		به ولای تو که گر بنده خویشم خوانی
پیشتر زان که چو گردی ز میان برخیزم		یا رب از ابر هدایت برسان بارانی
کز سر جان و جهان دست فشان برخیزم		خیز و بالا بنما ای بت شیرین حرکات
تا سحرگه ز کنار تو جوان برخیزم		گر چه پیرم تو شبی تنگ در آغوشم کش
تا چو حافظ ز سر جان و جهان برخیزم		روز مرگم نفسی مهلت دیدار بده

چرا نه خاک سر کوی یار خود باشم		چرا نه در پی عزم دیار خود باشم
به شهر خود روم و شهریار خود باشم		غم غریبی و غربت چو بر نمی‌تابم
که روز واقعه پیش نگار خود باشم		چو کار عمر نه پیداست باری آن اولی
گرم بود گله‌ای رازدار خود باشم		ز دست بخت گران خواب و کار بی‌سامان
دگر بکوشم و مشغول کار خود باشم		همیشه پیشه من عاشقی و رندی بود
وگرنه تا به ابد شرمسار خود باشم		بود که لطف ازل رهنمون شود حافظ

مدهوش چشم مست و می صاف بی‌غشم		من دوستدار روی خوش و موی دلکشم
آن گه بگویمت که دو پیمانه درکشم		گفتی ز سر عهد ازل یک سخن بگو
حالی اسیر عشق جوانان مه وشم		من آدم بهشتیم اما در این سفر
استاده‌ام چو شمع مترسان ز آتشم		در عاشقی گزیر نباشد ز ساز و سوز
من جوهری مفلسم ایرا مشوشم		شیراز معدن لب لعل است و کان حسن
حقا که می نمی‌خورم اکنون و سرخوشم		از بس که چشم مست در این شهر دیده‌ام
چیزیم نیست ور نه خریدار هر ششم		شهریست پر کرشمه حوران ز شش جهت
گیسوی حور گرد فشاند ز مفرشم		بخت ار مدد دهد که کشم رخت سوی دوست
آیینه‌ای ندارم از آن آه می‌کشم		حافظ عروس طبع مرا جلوه آرزوست

دل از پی نظر آید به سوی روزن چشم		خیال روی تو چون بگذرد به گلشن چشم
منم ز عالم و این گوشه معین چشم		سزای تکیه گهت منظری نمی‌بینم
ز گنج خانه دل می‌کشم به روزن چشم		بیا که لعل و گهر در نثار مقدم تو
گرم نه خون جگر می‌گرفت دامن چشم		سحر سرشک روانم سر خرابی داشت
اگر رسد خللی خون من به گردن چشم		نخست روز که دیدم رخ تو دل می‌گفت
به راه باد نهادم چراغ روشن چشم		به بوی مژده وصل تو تا سحر شب دوش
مزن به ناوک دلدوز مردم افکن چشم		به مردمی که دل دردمند حافظ را

مهر بر لب زده خون می‌خورم و خاموشم		من که از آتش دل چون خم می در جوشم
تو مرا بین که در این کار به جان می‌کوشم		قصد جان است طمع در لب جانان کردن
هندوی زلف بتی حلقه کند در گوشم		من کی آزاد شوم از غم دل چون هر دم
این قدر هست که گه گه قدحی می نوشم		حاش لله که نیم معتقد طاعت خویش
فیض عفوش ننهد بار گنه بر دوشم		هست امیدم که علیرغم عدو روز جزا
من چرا ملک جهان را به جوی نفروشم		پدرم روضه رضوان به دو گندم بفروخت
پرده‌ای بر سر صد عیب نهان می‌پوشم		خرقه پوشی من از غایت دین داری نیست
چه کنم گر سخن پیر مغان ننیوشم		من که خواهم که ننوشم به جز از راوق خم
شعر حافظ ببرد وقت سماع از هوشم		گر از این دست زند مطرب مجلس ره عشق

شیوه مستی و رندی نرود از پیشم		گر من از سرزنش مدعیان اندیشم
زان که در کم خردی از همه عالم بیشم		شاه شوریده سران خوان من بی‌سامان را
تا بدانند که قربان تو کافرکیشم		بر جبین نقش کن از خون دل من خالی
که ز مژگان سیه بر رگ جان زد نیشم		شعر خونبار من ای باد بدان یار رسان
حافظ راز خود و عارف وقت خویشم		من اگر باده خورم ور نه چه کارم با کس

خوشا دمی که از آن چهره پرده برفکنم		حجاب چهره جان می‌شود غبار تنم
روم به گلشن رضوان که مرغ آن چمنم		چنین قفس نه سزای چو من خوش الحانیست
دریغ و درد که غافل ز کار خویشتنم		عیان نشد که چرا آمدم کجا رفتم
که در سراچه ترکیب تخته بند تنم		چگونه طوف کنم در فضای عالم قدس
عجب مدار که همدرد نافه ختنم		اگر ز خون دلم بوی شوق می‌آید
که سوزهاست نهانی درون پیرهنم		طراز پیرهن زرکشم مبین چون شمع
که با وجود تو کس نشنود ز من که منم		بیا و هستی حافظ ز پیش او بردار

کز چاکران پیر مغان کمترین منم		چل سال بیش رفت که من لاف می‌زنم
ساغر تهی نشد ز می صاف روشنم		هرگز به یمن عاطفت پیر می فروش
پیوسته صدر مصطبه‌ها بود مسکنم		از جاه عشق و دولت رندان پاکباز
کآلوده گشت جامه ولی پاکدامنم		در شان من به دردکشی ظن بد مبر
کز یاد برده‌اند هوای نشیمنم		شهباز دست پادشهم این چه حالت است
با این لسان عذب که خامش چو سوسنم		حیف است بلبلی چو من اکنون در این قفس
کو همرهی که خیمه از این خاک برکنم		آب و هوای فارس عجب سفله پرور است
در بزم خواجه پرده ز کارت برافکنم		حافظ به زیر خرقه قدح تا به کی کشی
شد منت مواهب او طوق گردنم		تورانشه خجسته که در من یزید فضل

دست شفاعت هر زمان در نیک نامی می‌زنم		عمریست تا من در طلب هر روز گامی می‌زنم
دامی به راهی می‌نهم مرغی به دامی می‌زنم		بی ماه مهرافروز خود تا بگذرانم روز خود
حالی من اندر عاشقی داو تمامی می‌زنم		اورنگ کو گلچهر کو نقش وفا و مهر کو
گلبانگ عشق از هر طرف بر خوش خرامی می‌زنم		تا بو که یابم آگهی از سایه سرو سهی
نقش خیالی می‌کشم فال دوامی می‌زنم		هر چند کان آرام دل دانم نبخشد کام دل
این آه خون افشان که من هر صبح و شامی می‌زنم		دانم سر آرد غصه را رنگین برآرد قصه را
در مجلس روحانیان گه گاه جامی می‌زنم		با آن که از وی غایبم و از می چو حافظ تایبم

زلف سنبل چه کشم عارض سوسن چه کنم		بی تو ای سرو روان با گل و گلشن چه کنم
نیست چون آینه‌ام روی ز آهن چه کنم		آه کز طعنه بدخواه ندیدم رویت
کارفرمای قدر می‌کند این من چه کنم		برو ای ناصح و بر دردکشان خرده مگیر
تو بفرما که من سوخته خرمن چه کنم		برق غیرت چو چنین می‌جهد از مکمن غیب
دستگیر ار نشود لطف تهمتن چه کنم		شاه ترکان چو پسندید و به چاهم انداخت
چاره تیره شب وادی ایمن چه کنم		مددی گر به چراغی نکند آتش طور
اندر این منزل ویرانه نشیمن چه کنم		حافظا خلد برین خانه موروث من است

محتسب داند که من این کارها کمتر کنم		من نه آن رندم که ترک شاهد و ساغر کنم
توبه از می وقت گل دیوانه باشم گر کنم		من که عیب توبه کاران کرده باشم بارها
سر فروبردم در آن جا تا کجا سر برکنم		عشق دردانه‌ست و من غواص و دریا میکده
داوری دارم بسی یا رب که را داور کنم		لاله ساغرگیر و نرگس مست و بر ما نام فسق
تا ز اشک و چهره راهت پرزر و گوهر کنم		بازکش یک دم عنان ای ترک شهرآشوب من
کجدلم خوان گر نظر بر صفحه دفتر کنم		چون صبا مجموعه گل را به آب لطف شست
عهد با پیمانه بندم شرط با ساغر کنم		عهد و پیمان فلک را نیست چندان اعتبار
کی طمع در گردش گردون دون پرور کنم		من که دارم در گدایی گنج سلطانی به دست
گر به آب چشمه خورشید دامن تر کنم		گر چه گردآلود فقرم شرم باد از همتم
تنگ چشمم گر نظر در چشمه کوثر کنم		عاشقان را گر در آتش می‌پسندد لطف دوست
من نه آنم کز وی این افسانه‌ها باور کنم		دوش لعلش عشوه‌ای می‌داد حافظ را ولی

تا به کی در غم تو ناله شبگیر کنم		صنما با غم عشق تو چه تدبیر کنم
مگرش هم ز سر زلف تو زنجیر کنم		دل دیوانه از آن شد که نصیحت شنود
در یکی نامه محال است که تحریر کنم		آن چه در مدت هجر تو کشیدم هیهات
کو مجالی که سراسر همه تقریر کنم		با سر زلف تو مجموع پریشانی خود
در نظر نقش رخ خوب تو تصویر کنم		آن زمان کآرزوی دیدن جانم باشد
دین و دل را همه دربازم و توفیر کنم		گر بدانم که وصال تو بدین دست دهد
من نه آنم که دگر گوش به تزویر کنم		دور شو از برم ای واعظ و بیهوده مگوی

و اندر این کار دل خویش به دریا فکنم		دیده دریا کنم و صبر به صحرا فکنم
کآتش اندر گنه آدم و حوا فکنم		از دل تنگ گنهکار برآرم آهی
می‌کنم جهد که خود را مگر آن جا فکنم		مایه خوشدلی آن جاست که دلدار آن جاست
تا چو زلفت سر سودازده در پا فکنم		بگشا بند قبا ای مه خورشیدکلاه
غلغل چنگ در این گنبد مینا فکنم		جرعه جام بر این تخت روان افشانم

گفت کو زنجیر تا تدبیر این مجنون کنم		دوش سودای رخش گفتم ز سر بیرون کنم
دوستان از راست می‌رنجد نگارم چون کنم		قامتش را سرو گفتم سر کشید از من به خشم
عشوه‌ای فرمای تا من طبع را موزون کنم		نکته ناسنجیده گفتم دلبرا معذور دار
ساقیا جامی بده تا چهره را گلگون کنم		زردرویی می‌کشم زان طبع نازک بی‌گناه
ربع را برهم زنم اطلال را جیحون کنم		ای نسیم منزل لیلی خدا را تا به کی
صد گدای همچو خود را بعد از این قارون کنم		من که ره بردم به گنج حسن بی‌پایان دوست
تا دعای دولت آن حسن روزافزون کنم		ای مه صاحب قران از بنده حافظ یاد کن

بهار توبه شکن می‌رسد چه چاره کنم		به عزم توبه سحر گفتم استخاره کنم
که می خورند حریفان و من نظاره کنم		سخن درست بگویم نمی‌توانم دید
گر از میانه بزم طرب کناره کنم		به دور لاله دماغ مرا علاج کنید
حواله سر دشمن به سنگ خاره کنم		ز روی دوست مرا چون گل مراد شکفت
که ناز بر فلک و حکم بر ستاره کنم		گدای میکده‌ام لیک وقت مستی بین
چرا ملامت رند شرابخواره کنم		مرا که نیست ره و رسم لقمه پرهیزی
ز سنبل و سمنش ساز طوق و یاره کنم		به تخت گل بنشانم بتی چو سلطانی
به بانگ بربط و نی رازش آشکاره کنم		ز باده خوردن پنهان ملول شد حافظ

من لاف عقل می‌زنم این کار کی کنم		حاشا که من به موسم گل ترک می کنم
در کار چنگ و بربط و آواز نی کنم		مطرب کجاست تا همه محصول زهد و علم
یک چند نیز خدمت معشوق و می کنم		از قیل و قال مدرسه حالی دلم گرفت
تا من حکایت جم و کاووس کی کنم		کی بود در زمانه وفا جام می بیار
با فیض لطف او صد از این نامه طی کنم		از نامه سیاه نترسم که روز حشر
روزی رخش ببینم و تسلیم وی کنم		این جان عاریت که به حافظ سپرد دوست

در لباس فقر کار اهل دولت می‌کنم		روزگاری شد که در میخانه خدمت می‌کنم
در کمینم و انتظار وقت فرصت می‌کنم		تا کی اندر دام وصل آرم تذروی خوش خرام
در حضورش نیز می‌گویم نه غیبت می‌کنم		واعظ ما بوی حق نشنید بشنو کاین سخن
و از رفیقان ره استمداد همت می‌کنم		با صبا افتان و خیزان می‌روم تا کوی دوست
لطف‌ها کردی بتا تخفیف زحمت می‌کنم		خاک کویت زحمت ما برنتابد بیش از این
یاد دار ای دل که چندینت نصیحت می‌کنم		زلف دلبر دام راه و غمزه‌اش تیر بلاست
زین دلیری‌ها که من در کنج خلوت می‌کنم		دیده بدبین بپوشان ای کریم عیب پوش
بنگر این شوخی که چون با خلق صنعت می‌کنم		حافظم در مجلسی دردی کشم در محفلی

صد بار توبه کردم و دیگر نمی‌کنم		من ترک عشق شاهد و ساغر نمی‌کنم
با خاک کوی دوست برابر نمی‌کنم		باغ بهشت و سایه طوبی و قصر و حور
گفتم کنایتی و مکرر نمی‌کنم		تلقین و درس اهل نظر یک اشارت است
تا در میان میکده سر بر نمی‌کنم		هرگز نمی‌شود ز سر خود خبر مرا
محتاج جنگ نیست برادر نمی‌کنم		ناصح به طعن گفت که رو ترک عشق کن
من ترک خاک بوسی این در نمی‌کنم		حافظ جناب پیر مغان جای دولت است

بیا کز چشم بیمارت هزاران درد برچینم		به مژگان سیه کردی هزاران رخنه در دینم
که کرد افسون و نیرنگش ملول از جان شیرینم		جهان پیر است و بی‌بنیاد از این فرهادکش فریاد
بیار ای باد شبگیری نسیمی زان عرق چینم		ز تاب آتش دوری شدم غرق عرق چون گل
که سلطانی عالم را طفیل عشق می‌بینم		جهان فانی و باقی فدای شاهد و ساقی
حرامم باد اگر من جان به جای دوست بگزینم		اگر بر جای من غیری گزیند دوست حاکم اوست
که غوغا می‌کند در سر خیال خواب دوشینم		صباح الخیر زد بلبل کجایی ساقیا برخیز
اگر در وقت جان دادن تو باشی شمع بالینم		شب رحلت هم از بستر روم در قصر حورالعین
همانا بی‌غلط باشد که حافظ داد تلقینم		حدیث آرزومندی که در این نامه ثبت افتاد

که کشم رخت به میخانه و خوش بنشینم		حالیا مصلحت وقت در آن می‌بینم
یعنی از اهل جهان پاکدلی بگزینم		جام می گیرم و از اهل ریا دور شوم
تا حریفان دغا را به جهان کم بینم		جز صراحی و کتابم نبود یار و ندیم
گر دهد دست که دامن ز جهان درچینم		سر به آزادگی از خلق برآرم چون سرو
شرمسار از رخ ساقی و می رنگینم		بس که در خرقه آلوده زدم لاف صلاح
مرد این بار گران نیست دل مسکینم		سینه تنگ من و بار غم او هیهات
این متاعم که همی‌بینی و کمتر زینم		من اگر رند خراباتم و گر زاهد شهر
که اگر دم زنم از چرخ بخواهد کینم		بنده آصف عهدم دلم از راه مبر
که مکدر شود آیینه مهرآیینم		بر دلم گرد ستم‌هاست خدایا مپسند

ز جام وصل می‌نوشم ز باغ عیش گل چینم		گرم از دست برخیزد که با دلدار بنشینم
لبم بر لب نه ای ساقی و بستان جان شیرینم		شراب تلخ صوفی سوز بنیادم بخواهد برد
منم کز غایت حرمان نه با آنم نه با اینم		لبت شکر به مستان داد و چشمت می به میخواران
ز حال بنده یاد آور که خدمتگار دیرینم		چو هر خاکی که باد آورد فیضی برد از انعامت
غلام آصف ثانی جلال الحق و الدینم		وفاداری و حق گویی نه کار هر کسی باشد
که با جام و قدح هر دم ندیم ماه و پروینم		رموز مستی و رندی ز من بشنو نه از واعظ

این عجب بین که چه نوری ز کجا می‌بینم		در خرابات مغان نور خدا می‌بینم
خانه می‌بینی و من خانه خدا می‌بینم		جلوه بر من مفروش ای ملک الحاج که تو
فکر دور است همانا که خطا می‌بینم		خواهم از زلف بتان نافه گشایی کردن
این همه از نظر لطف شما می‌بینم		سوز دل اشک روان آه سحر ناله شب
با که گویم که در این پرده چه‌ها می‌بینم		هر دم از روی تو نقشی زندم راه خیال
آن چه من هر سحر از باد صبا می‌بینم		کس ندیده‌ست ز مشک ختن و نافه چین

دواش جز می چون ارغوان نمی‌بینم		غم زمانه که هیچش کران نمی‌بینم
چرا که مصلحت خود در آن نمی‌بینم		به ترک خدمت پیر مغان نخواهم گفت
چرا که طالع وقت آن چنان نمی‌بینم		ز آفتاب قدح ارتفاع عیش بگیر
که در مشایخ شهر این نشان نمی‌بینم		نشان اهل خدا عاشقیست با خود دار
که با دو آینه رویش عیان نمی‌بینم		بدین دو دیده حیران من هزار افسوس
به جای سرو جز آب روان نمی‌بینم		قد تو تا بشد از جویبار دیده من
ببین که اهل دلی در میان نمی‌بینم		در این خمار کسم جرعه‌ای نمی‌بخشد
ز من مپرس که خود در میان نمی‌بینم		نشان موی میانش که دل در او بستم
بضاعت سخن درفشان نمی‌بینم		من و سفینه حافظ که جز در این دریا

راحت جان طلبم و از پی جانان بروم		خرم آن روز کز این منزل ویران بروم
من به بوی سر آن زلف پریشان بروم		گر چه دانم که به جایی نبرد راه غریب
رخت بربندم و تا ملک سلیمان بروم		دلم از وحشت زندان سکندر بگرفت
به هواداری آن سرو خرامان بروم		چون صبا با تن بیمار و دل بی‌طاقت
با دل زخم کش و دیده گریان بروم		در ره او چو قلم گر به سرم باید رفت
تا در میکده شادان و غزل خوان بروم		نذر کردم گر از این غم به درآیم روزی
تا لب چشمه خورشید درخشان بروم		به هواداری او ذره صفت رقص کنان
پارسایان مددی تا خوش و آسان بروم		تازیان را غم احوال گران باران نیست
همره کوکبه آصف دوران بروم		ور چو حافظ ز بیابان نبرم ره بیرون

دگر آن جا که روم عاقل و فرزانه روم		گر از این منزل ویران به سوی خانه روم
نذر کردم که هم از راه به میخانه روم		زین سفر گر به سلامت به وطن بازرسم
به در صومعه با بربط و پیمانه روم		تا بگویم که چه کشفم شد از این سیر و سلوک
ناکسم گر به شکایت سوی بیگانه روم		آشنایان ره عشق گرم خون بخورند
چند و چند از پی کام دل دیوانه روم		بعد از این دست من و زلف چو زنجیر نگار
سجده شکر کنم و از پی شکرانه روم		گر ببینم خم ابروی چو محرابش باز
سرخوش از میکده با دوست به کاشانه روم		خرم آن دم که چو حافظ به تولای وزیر

خاک می‌بوسم و عذر قدمش می‌خواهم		آن که پامال جفا کرد چو خاک راهم
بنده معتقد و چاکر دولتخواهم		من نه آنم که ز جور تو بنالم حاشا
آن مبادا که کند دست طلب کوتاهم		بسته‌ام در خم گیسوی تو امید دراز
ترسم ای دوست که بادی ببرد ناگاهم		ذره خاکم و در کوی توام جای خوش است
و اندر آن آینه از حسن تو کرد آگاهم		پیر میخانه سحر جام جهان بینم داد
حالیا دیر مغان است حوالتگاهم		صوفی صومعه عالم قدسم لیکن
تا در آن حلقه ببینی که چه صاحب جاهم		با من راه نشین خیز و سوی میکده آی
آه اگر دامن حسن تو بگیرد آهم		مست بگذشتی و از حافظت اندیشه نبود
با همه پادشهی بنده تورانشاهم		خوشم آمد که سحر خسرو خاور می‌گفت

جامم به دست باشد و زلف نگار هم		زاهد برو که طالع اگر طالع من است
لعل بتان خوش است و می خوشگوار هم		ما عیب کس به مستی و رندی نمی‌کنیم
و از می جهان پر است و بت میگسار هم		ای دل بشارتی دهمت محتسب نماند
تا خاک لعل گون شود و مشکبار هم		بر خاکیان عشق فشان جرعه لبش
خصم از میان برفت و سرشک از کنار هم		آن شد که چشم بد نگران بودی از کمین
ای آفتاب سایه ز ما برمدار هم		چون کائنات جمله به بوی تو زنده‌اند
ای ابر لطف بر من خاکی ببار هم		چون آب روی لاله و گل فیض حسن توست
ایام کان یمین شد و دریا یسار هم		برهان ملک و دین که ز دست وزارتش
جان می‌کند فدا و کواکب نثار هم		بر یاد رای انور او آسمان به صبح
وین برکشیده گنبد نیلی حصار هم		گوی زمین ربوده چوگان عدل اوست
این پایدار مرکز عالی مدار هم		عزم سبک عنان تو در جنبش آورد
تبدیل ماه و سال و خزان و بهار هم		تا از نتیجه فلک و طور دور اوست
و از ساقیان سروقد گلعذار هم		خالی مباد کاخ جلالش ز سروران

دل فدای او شد و جان نیز هم		دردم از یار است و درمان نیز هم
یار ما این دارد و آن نیز هم		این که می‌گویند آن خوشتر ز حسن
عهد را بشکست و پیمان نیز هم		یاد باد آن کو به قصد خون ما
گفته خواهد شد به دستان نیز هم		دوستان در پرده می‌گویم سخن
بگذرد ایام هجران نیز هم		چون سر آمد دولت شب‌های وصل
بلکه بر گردون گردان نیز هم		اعتمادی نیست بر کار جهان
بلکه از یرغوی دیوان نیز هم		عاشق از قاضی نترسد می بیار
و آصف ملک سلیمان نیز هم		محتسب داند که حافظ عاشق است

همراز عشق و همنفس جام باده‌ایم		ما بی غمان مست دل از دست داده‌ایم
تا کار خود ز ابروی جانان گشاده‌ایم		بر ما بسی کمان ملامت کشیده‌اند
گو باده صاف کن که به عذر ایستاده‌ایم		پیر مغان ز توبه ما گر ملول شد
کانصاف می‌دهیم و ز راه اوفتاده‌ایم		کار از تو می‌رود مددی ای دلیل راه
این داغ بین که بر دل خونین نهاده‌ایم		چون لاله می مبین و قدح در میان کار
نقش غلط مبین که همان لوح ساده‌ایم		گفتی که حافظ این همه رنگ و خیال چیست

روی و ریای خلق به یک سو نهاده‌ایم		عمریست تا به راه غمت رو نهاده‌ایم
در راه جام و ساقی مه رو نهاده‌ایم		طاق و رواق مدرسه و قال و قیل علم
هم دل بدان دو سنبل هندو نهاده‌ایم		هم جان بدان دو نرگس جادو سپرده‌ایم
ما تخت سلطنت نه به بازو نهاده‌ایم		ما ملک عافیت نه به لشکر گرفته‌ایم
بنیاد بر کرشمه جادو نهاده‌ایم		تا سحر چشم یار چه بازی کند که باز
همچون بنفشه بر سر زانو نهاده‌ایم		بی زلف سرکشش سر سودایی از ملال
چشم طلب بر آن خم ابرو نهاده‌ایم		در گوشه امید چو نظارگان ماه
در حلقه‌های آن خم گیسو نهاده‌ایم		گفتی که حافظا دل سرگشته‌ات کجاست

از بد حادثه این جا به پناه آمده‌ایم		ما بدین در نه پی حشمت و جاه آمده‌ایم
تا به اقلیم وجود این همه راه آمده‌ایم		ره رو منزل عشقیم و ز سرحد عدم
به طلبکاری این مهرگیاه آمده‌ایم		سبزه خط تو دیدیم و ز بستان بهشت
به گدایی به در خانه شاه آمده‌ایم		با چنین گنج که شد خازن او روح امین
که در این بحر کرم غرق گناه آمده‌ایم		لنگر حلم تو ای کشتی توفیق کجاست
که به دیوان عمل نامه سیاه آمده‌ایم		آبرو می‌رود ای ابر خطاپوش ببار
از پی قافله با آتش آه آمده‌ایم		حافظ این خرقه پشمینه بینداز که ما

که حرام است می آن جا که نه یار است ندیم		فتوی پیر مغان دارم و قولیست قدیم
روح را صحبت ناجنس عذابیست الیم		چاک خواهم زدن این دلق ریایی چه کنم
سال‌ها شد که منم بر در میخانه مقیم		تا مگر جرعه فشاند لب جانان بر من
ای نسیم سحری یاد دهش عهد قدیم		مگرش خدمت دیرین من از یاد برفت
سر برآرد ز گلم رقص کنان عظم رمیم		بعد صد سال اگر بر سر خاکم گذری
ظاهرا عهد فرامش نکند خلق کریم		دلبر از ما به صد امید ستد اول دل
درد عاشق نشود به به مداوای حکیم		فکر بهبود خود ای دل ز دری دیگر کن
که نصیب دگران است نصاب زر و سیم		گوهر معرفت آموز که با خود ببری
ور نه آدم نبرد صرفه ز شیطان رجیم		دام سخت است مگر یار شود لطف خدا
چه به از دولت لطف سخن و طبع سلیم		حافظ ار سیم و زرت نیست چه شد شاکر باش

به ره دوست نشینیم و مرادی طلبیم		خیز تا از در میخانه گشادی طلبیم
به گدایی ز در میکده زادی طلبیم		زاد راه حرم وصل نداریم مگر
به رسالت سوی او پاک نهادی طلبیم		اشک آلوده ما گر چه روان است ولی
اگر از جور غم عشق تو دادی طلبیم		لذت داغ غمت بر دل ما باد حرام
به شکرخنده لبت گفت مزادی طلبیم		عشوه‌ای از لب شیرین تو دل خواست به جان
از خط غالیه سای تو سوادی طلبیم		تا بود نسخه عطری دل سودازده را
ما به امید غمت خاطر شادی طلبیم		چون غمت را نتوان یافت مگر در دل شاد
خیز تا از در میخانه گشادی طلبیم		بر در مدرسه تا چند نشینی حافظ

ور نه با تو ماجراها داشتیم		گفت و گو آیین درویشی نبود
ما غلط کردیم و صلح انگاشتیم		شیوهٔ چشمت فریب جنگ داشت
ما دم همت بر او بگماشتیم		گلبن حسنت نه خود شد دلفروز
جانب حرمت فرونگذاشتیم		نکته‌ها رفت و شکایت کس نکرد
ما محصل بر کسی نگماشتیم		گفت خود دادی به ما دل حافظا

به دور نرگس مستت سلامت را دعا گفتیم		صلاح از ما چه می‌جویی که مستان را صلا گفتیم
گرت باور بود ور نه سخن این بود و ما گفتیم		در میخانه‌ام بگشا که هیچ از خانقه نگشود
بلایی کز حبیب آید هزارش مرحبا گفتیم		من از چشم تو ای ساقی خراب افتاده‌ام لیکن
که این نسبت چرا کردیم و این بهتان چرا گفتیم		قدت گفتم که شمشاد است بس خجلت به بار آورد
جزای آن که با زلفت سخن از چین خطا گفتیم		جگر چون نافه‌ام خون گشت کم زینم نمی‌باید
ز بدعهدی گل گویی حکایت با صبا گفتیم		تو آتش گشتی ای حافظ ولی با یار درنگرفت

محصول دعا در ره جانانه نهادیم		ما درس سحر در ره میخانه نهادیم
این داغ که ما بر دل دیوانه نهادیم		در خرمن صد زاهد عاقل زند آتش
تا روی در این منزل ویرانه نهادیم		سلطان ازل گنج غم عشق به ما داد
مهر لب او بر در این خانه نهادیم		در دل ندهم ره پس از این مهر بتان را
بنیاد از این شیوه رندانه نهادیم		در خرقه از این بیش منافق نتوان بود
آن را که لقب عاقل و فرزانه نهادیم		المنه لله که چو ما بی‌دل و دین بود

کز بهر جرعه‌ای همه محتاج این دریم		بگذار تا ز شارع میخانه بگذریم
گر غم خوریم خوش نبود به که می‌خوریم		جایی که تخت و مسند جم می‌رود به باد
با خاک کوی دوست به فردوس ننگریم		واعظ مکن نصیحت شوریدگان که ما
ما نیز هم به شعبده دستی برآوریم		چون صوفیان به حالت و رقصند مقتدا
بیچاره ما که پیش تو از خاک کمتریم		از جرعه تو خاک زمین در و لعل یافت
با خاک آستانه این در به سر بریم		حافظ چو ره به کنگره کاخ وصل نیست

شطح و طامات به بازار خرافات بریم		خیز تا خرقه صوفی به خرابات بریم
دلق بسطامی و سجاده طامات بریم		سوی رندان قلندر به ره آورد سفر
چنگ صبحی به در پیر مناجات بریم		تا همه خلوتیان جام صبوحی گیرند
همچو موسی ارنی گوی به میقات بریم		با تو آن عهد که در وادی ایمن بستیم
علم عشق تو بر بام سماوات بریم		کوس ناموس تو بر کنگره عرش زنیم
از گلستانش به زندان مکافات بریم		ور نهد در ره ما خار ملامت زاهد
گر بدین فضل و هنر نام کرامات بریم		شرممان باد ز پشمینه آلوده خویش
بس خجالت که از این حاصل اوقات بریم		قدر وقت ار نشناسد دل و کاری نکند
تا به میخانه پناه از همه آفات بریم		فتنه می‌بارد از این سقف مقرنس برخیز
ره بپرسیم مگر پی به مهمات بریم		در بیابان فنا گم شدن آخر تا کی
حاجت آن به که بر قاضی حاجات بریم		حافظ آب رخ خود بر در هر سفله مریز

فلک را سقف بشکافیم و طرحی نو دراندازیم		بیا تا گل برافشانیم و می در ساغر اندازیم
من و ساقی به هم تازیم و بنیادش براندازیم		اگر غم لشکر انگیزد که خون عاشقان ریزد
نسیم عطرگردان را شِکَر در مجمر اندازیم		شراب ارغوانی را گلاب اندر قدح ریزیم
بود کان شاه خوبان را نظر بر منظر اندازیم		صبا خاک وجود ما بدان عالی جناب انداز
بیا کاین داوری‌ها را به پیش داور اندازیم		یکی از عقل می‌لافد یکی طامات می‌بافد
بیا حافظ که تا خود را به ملکی دیگر اندازیم		سخندانیّ و خوشخوانی نمی‌ورزند در شیراز

وین نقش زرق را خط بطلان به سر کشیم		صوفی بیا که خرقه سالوس برکشیم
دلق ریا به آب خرابات برکشیم		نذر و فتوح صومعه در وجه می‌نهیم
غلمان ز روضه حور ز جنت به درکشیم		فردا اگر نه روضه رضوان به ما دهند
غارت کنیم باده و شاهد به بر کشیم		بیرون جهیم سرخوش و از بزم صوفیان
روزی که رخت جان به جهانی دگر کشیم		عشرت کنیم ور نه به حسرت کشندمان
مستانه‌اش نقاب ز رخسار برکشیم		سر خدا که در تتق غیب منزویست
گوی سپهر در خم چوگان زر کشیم		کو جلوه‌ای ز ابروی او تا چو ماه نو
پای از گلیم خویش چرا بیشتر کشیم		حافظ نه حد ماست چنین لاف‌ها زدن

سخن اهل دل است این و به جان بنیوشیم		دوستان وقت گل آن به که به عشرت کوشیم
چاره آن است که سجاده به می بفروشیم		نیست در کس کرم و وقت طرب می‌گذرد
نازنینی که به رویش می گلگون نوشیم		خوش هواییست فرح بخش خدایا بفرست
چون از این غصه ننالیم و چرا نخروشیم		ارغنون ساز فلک رهزن اهل هنر است
لاجرم ز آتش حرمان و هوس می‌جوشیم		گل به جوش آمد و از می نزدیمش آبی
چشم بد دور که بی مطرب و می مدهوشیم		می‌کشیم از قدح لاله شرابی موهوم

غم هجران تو را چاره ز جایی بکنیم		ما شبی دست برآریم و دعایی بکنیم
تا طبیبش به سر آریم و دوایی بکنیم		دل بیمار شد از دست رفیقان مددی
بازش آرید خدا را که صفایی بکنیم		آن که بی جرم برنجید و به تیغم زد و رفت
تا در آن آب و هوا نشو و نمایی بکنیم		خشک شد بیخ طرب راه خرابات کجاست
کار صعب است مبادا که خطایی بکنیم		مدد از خاطر رندان طلب ای دل ور نه
طلب از سایه میمون همایی بکنیم		سایه طایر کم حوصله کاری نکند
تا به قول و غزلش ساز نوایی بکنیم		دلم از پرده بشد حافظ خوشگوی کجاست

جامه کس سیه و دلق خود ازرق نکنیم		ما نگوییم بد و میل به ناحق نکنیم
کار بد مصلحت آن است که مطلق نکنیم		عیب درویش و توانگر به کم و بیش بد است
سر حق بر ورق شعبده ملحق نکنیم		رقم مغلطه بر دفتر دانش نزنیم
التفاتش به می صاف مروق نکنیم		شاه اگر جرعه رندان نه به حرمت نوشد
فکر اسب سیه و زین مغرق نکنیم		خوش برانیم جهان در نظر راهروان
تکیه آن به که بر این بحر معلق نکنیم		آسمان کشتی ارباب هنر می‌شکند
گو تو خوش باش که ما گوش به احمق نکنیم		گر بدی گفت حسودی و رفیقی رنجید
ور به حق گفت جدل با سخن حق نکنیم		حافظ ار خصم خطا گفت نگیریم بر او

که من نسیم حیات از پیاله می‌جویم		سرم خوش است و به بانگ بلند می‌گویم
کشید در خم چوگان خویش چون گویم		شدم فسانه به سرگشتگی و ابروی دوست
کدام در بزنم چاره از کجا جویم		گرم نه پیر مغان در به روی بگشاید
چنان که پرورشم می‌دهند می‌رویم		مکن در این چمنم سرزنش به خودرویی
خدا گواه که هر جا که هست با اویم		تو خانقاه و خرابات در میانه مبین
غلام دولت آن خاک عنبرین بویم		غبار راه طلب کیمیای بهروزیست
چو لاله با قدح افتاده بر لب جویم		ز شوق نرگس مست بلندبالایی

آن چه استاد ازل گفت بگو می‌گویم		در پس آینه طوطی صفتم داشته‌اند
که از آن دست که او می‌کشدم می‌رویم		من اگر خارم و گر گل چمن آرایی هست
گوهری دارم و صاحب نظری می‌جویم		دوستان عیب من بی‌دل حیران مکنید
مکنم عیب کز او رنگ ریا می‌شویم		گر چه با دلق ملمع می گلگون عیب است
می‌سرایم به شب و وقت سحر می‌مویم		خنده و گریه عشاق ز جایی دگر است
گو مکن عیب که من مشک ختن می‌بویم		حافظم گفت که خاک در میخانه مبوی

پادشاهان ملک صبحگهیم		گر چه ما بندگان پادشهیم
جام گیتی نما و خاک رهیم		گنج در آستین و کیسه تهی
بحر توحید و غرقه گنهیم		هوشیار حضور و مست غرور
ماش آیینه رخ چو مهیم		شاهد بخت چون کرشمه کند
ما نگهبان افسر و کلهیم		شاه بیدار بخت را هر شب
که تو در خواب و ما به دیده گهیم		گو غنیمت شمار صحبت ما
روی همت به هر کجا که نهیم		شاه منصور واقف است که ما
دوستان را قبای فتح دهیم		دشمنان را ز خون کفن سازیم
شیر سرخیم و افعی سیهیم		رنگ تزویر پیش ما نبود
کرده‌ای اعتراف و ما گوهیم		وام حافظ بگو که بازدهند

لب بگشا که می‌دهد لعل لبت به مرده جان		فاتحه‌ای چو آمدی بر سر خسته‌ای بخوان
کاین دم و دود سینه‌ام بار دل است بر زبان		ای که طبیب خسته‌ای روی زبان من ببین
همچو تبم نمی‌رود آتش مهر از استخوان		گر چه تب استخوان من کرد ز مهر گرم و رفت
چشمم از آن دو چشم تو خسته شده‌ست و ناتوان		حال دلم ز خال تو هست در آتشش وطن
نبض مرا که می‌دهد هیچ ز زندگی نشان		بازنشان حرارتم ز آب دو دیده و ببین
شیشه‌ام از چه می‌برد پیش طبیب هر زمان		آن که مدام شیشه‌ام از پی عیش داده است
ترک طبیب کن بیا نسخه شربتم بخوان		حافظ از آب زندگی شعر تو داد شربتم

درمان نکردند مسکین غریبان		چندان که گفتم غم با طبیبان
گو شرم بادش از عندلیبان		آن گل که هر دم در دست بادیست
چشم محبان روی حبیبان		یا رب امان ده تا بازبیند
یا رب مبادا کام رقیبان		درج محبت بر مهر خود نیست
تا چند باشیم از بی نصیبان		ای منعم آخر بر خوان جودت
گر می‌شنیدی پند ادیبان		حافظ نگشتی شیدای گیتی

هجران بلای ما شد یا رب بلا بگردان		می‌سوزم از فراقت روی از جفا بگردان
تا او به سر درآید بر رخش پا بگردان		مه جلوه می‌نماید بر سبز خنگ گردون
گرد چمن بخوری همچون صبا بگردان		مر غول را برافشان یعنی به رغم سنبل
در سر کلاه بشکن در بر قبا بگردان		یغمای عقل و دین را بیرون خرام سرمست
چنگ حزین و جامی بنواز یا بگردان		ای نور چشم مستان در عین انتظارم
یا رب نوشته بد از یار ما بگردان		دوران همی‌نویسد بر عارضش خطی خوش
گر نیستت رضایی حکم قضا بگردان		حافظ ز خوبرویان بختت جز این قدر نیست

وان سهی سرو خرامان به چمن بازرسان		یا رب آن آهوی مشکین به ختن بازرسان
یعنی آن جان ز تن رفته به تن بازرسان		دل آزرده ما را به نسیمی بنواز
یار مه روی مرا نیز به من بازرسان		ماه و خورشید به منزل چو به امر تو رسند
یا رب آن کوکب رخشان به یمن بازرسان		دیده‌ها در طلب لعل یمانی خون شد
پیش عنقا سخن زاغ و زغن بازرسان		برو ای طایر میمون همایون آثار
بشنو ای پیک خبرگیر و سخن بازرسان		سخن این است که ما بی تو نخواهیم حیات

رخ از رندان بی‌سامان مپوشان		خدا را کم نشین با خرقه پوشان
خوشا وقت قبای می فروشان		در این خرقه بسی آلودگی هست
که صافی باد عیش دردنوشان		در این صوفی وشان دردی ندیدم
گرانی‌های مشتی دلق پوشان		تو نازک طبعی و طاقت نیاری
که دارد سینه‌ای چون دیگ جوشان		ز دلگرمی حافظ بر حذر باش

که به مژگان شکند قلب همه صف شکنان		شاه شمشادقدان خسرو شیرین دهنان
بنده من شو و برخور ز همه سیمتنان		تا کی از سیم و زرت کیسه تهی خواهد بود
تا به خلوتگه خورشید رسی چرخ زنان		کمتر از ذره نه‌ای پست مشو مهر بورز
شادی زهره جبینان خور و نازک بدنان		بر جهان تکیه مکن ور قدحی می داری
گفت پرهیز کن از صحبت پیمان شکنان		پیر پیمانه کش من که روانش خوش باد
مرد یزدان شو و فارغ گذر از اهرمنان		دامن دوست به دست آر و ز دشمن بگسل
که شهیدان که‌اند این همه خونین کفنان		با صبا در چمن لاله سحر می‌گفتم
از می لعل حکایت کن و شیرین دهنان		گفت حافظ من و تو محرم این راز نه‌ایم

به شادی رخ گل بیخ غم ز دل برکن		بهار و گل طرب انگیز گشت و توبه شکن
ز خود برون شد و بر خود درید پیراهن		رسید باد صبا غنچه در هواداری
به راستی طلب آزادگی ز سرو چمن		طریق صدق بیاموز از آب صافی دل
شکنج گیسوی سنبل ببین به روی سمن		ز دستبرد صبا گرد گل کلاله نگر
بعینه دل و دین می‌برد به وجه حسن		عروس غنچه رسید از حرم به طالع سعد
برای وصل گل آمد برون ز بیت حزن		صفیر بلبل شوریده و نفیر هزار

کنم چاک از گریبان تا به دامن		چو گل هر دم به بویت جامه در تن
چو مستان جامه را بدرید بر تن		تنت را دید گل گویی که در باغ
ولی دل را تو آسان بردی از من		من از دست غمت مشکل برم جان
نگردد هیچ کس با دوست دشمن		به قول دشمنان برگشتی از دوست
دلت در سینه چون در سیم آهن		تنت در جامه چون در جام باده
برآید همچو دود از راه روزن		مکن کز سینه‌ام آه جگرسوز
که دارد در سر زلف تو مسکن		دلم را مشکن و در پا مینداز
بدین سان کار او در پا میفکن		چو دل در زلف تو بسته‌ست حافظ

مقدمش یا رب مبارک باد بر سرو و سمن		افسر سلطان گل پیدا شد از طرف چمن
کاسم اعظم کرد از او کوتاه دست اهرمن		خاتم جم را بشارت ده به حسن خاتمت
در همه شهنامه‌ها شد داستان انجمن		شوکت پور پشنگ و تیغ عالمگیر او
شهسوارا چون به میدان آمدی گویی بزن		خنگ چوگانی چرخت رام شد در زیر زین
تو درخت عدل بنشان بیخ بدخواهان بکن		جویبار ملک را آب روان شمشیر توست
خیزد از صحرای ایذج نافه مشک ختن		بعد از این نشگفت اگر با نکهت خلق خوشت
برشکن طرف کلاه و برقع از رخ برفکن		گوشه گیران انتظار جلوه خوش می‌کنند
ساقیا می ده به قول مستشار مؤتمن		مشورت با عقل کردم گفت حافظ می بنوش
تا از آن جام زرافشان جرعه‌ای بخشد به من		ای صبا بر ساقی بزم اتابک عرضه دار

تا ببینم که سرانجام چه خواهد بودن		خوشتر از فکر می و جام چه خواهد بودن
گو نه دل باش و نه ایام چه خواهد بودن		غم دل چند توان خورد که ایام نماند
رحم آن کس که نهد دام چه خواهد بودن		مرغ کم حوصله را گو غم خود خور که بر او
اعتبار سخن عام چه خواهد بودن		باده خور غم مخور و پند مقلد منیوش
دانی آخر که به ناکام چه خواهد بودن		دست رنج تو همان به که شود صرف به کام
از خط جام که فرجام چه خواهد بودن		پیر میخانه همی‌خواند معمایی دوش
تا جزای من بدنام چه خواهد بودن		بردم از ره دل حافظ به دف و چنگ و غزل

از دوستان جانی مشکل توان بریدن		از جان طمع بریدن آسان بود ولیکن
وان جا به نیک نامی پیراهنی دریدن		خواهم شدن به بستان چون غنچه با دل تنگ
گه سر عشقبازی از بلبلان شنیدن		گه چون نسیم با گل راز نهفته گفتن
کآخر ملول گردی از دست و لب گزیدن		بوسیدن لب یار اول ز دست مگذار
چون بگذریم دیگر نتوان به هم رسیدن		فرصت شمار صحبت کز این دوراهه منزل
یا رب به یادش آور درویش پروریدن		گویی برفت حافظ از یاد شاه یحیی

منم که دیده نیالوده‌ام به بد دیدن		منم که شهره شهرم به عشق ورزیدن
که در طریقت ما کافریست رنجیدن		وفا کنیم و ملامت کشیم و خوش باشیم
بخواست جام می و گفت عیب پوشیدن		به پیر میکده گفتم که چیست راه نجات
به دست مردم چشم از رخ تو گل چیدن		مراد دل ز تماشای باغ عالم چیست
که تا خراب کنم نقش خود پرستیدن		به می پرستی از آن نقش خود زدم بر آب
کشش چو نبود از آن سو چه سود کوشیدن		به رحمت سر زلف تو واثقم ور نه
که وعظ بی عملان واجب است نشنیدن		عنان به میکده خواهیم تافت زین مجلس
که گرد عارض خوبان خوش است گردیدن		ز خط یار بیاموز مهر با رخ خوب

خال و خط تو مرکز حسن و مدار حسن		ای روی ماه منظر تو نوبهار حسن
در زلف بی‌قرار تو پیدا قرار حسن		در چشم پرخمار تو پنهان فسون سحر
فرخ شد از لطافت تو روزگار حسن		خرم شد از ملاحت تو عهد دلبری
یک مرغ دل نماند نگشته شکار حسن		از دام زلف و دانه خال تو در جهان
می‌پرورد به ناز تو را در کنار حسن		دایم به لطف دایه طبع از میان جان
کآب حیات می‌خورد از جویبار حسن		گرد لبت بنفشه از آن تازه و تر است
دیار نیست جز رخت اندر دیار حسن		حافظ طمع برید که بیند نظیر تو

چون شیشه‌های دیده ما پرگلاب کن		بفشان عرق ز چهره و اطراف باغ را
ساقی به دور باده گلگون شتاب کن		ایام گل چو عمر به رفتن شتاب کرد
و از رشک چشم نرگس رعنا به خواب کن		بگشا به شیوه نرگس پرخواب مست را
بنگر به رنگ لاله و عزم شراب کن		بوی بنفشه بشنو و زلف نگار گیر
با دشمنان قدح کش و با ما عتاب کن		زان جا که رسم و عادت عاشق‌کشی توست
وین خانه را قیاس اساس از حباب کن		همچون حباب دیده به روی قدح گشای
یا رب دعای خسته دلان مستجاب کن		حافظ وصال می‌طلبد از ره دعا

دور فلک درنگ ندارد شتاب کن		صبح است ساقیا قدحی پرشراب کن
ما را ز جام باده گلگون خراب کن		زان پیشتر که عالم فانی شود خراب
گر برگ عیش می‌طلبی ترک خواب کن		خورشید می ز مشرق ساغر طلوع کرد
زنهار کاسه سر ما پرشراب کن		روزی که چرخ از گل ما کوزه‌ها کند
با ما به جام باده صافی خطاب کن		ما مرد زهد و توبه و طامات نیستیم
برخیز و عزم جزم به کار صواب کن		کار صواب باده پرستیست حافظا

هوای مجلس روحانیان معطر کن		ز در درآ و شبستان ما منور کن
پیاله‌ای بدهش گو دماغ را تر کن		اگر فقیه نصیحت کند که عشق مباز
بیا بیا و تماشای طاق و منظر کن		به چشم و ابروی جانان سپرده‌ام دل و جان
به تحفه بر سوی فردوس و عود مجمر کن		بگو به خازن جنت که خاک این مجلس
به یک کرشمه صوفی وشم قلندر کن		از این مزوجه و خرقه نیک در تنگم
کرشمه بر سمن و جلوه بر صنوبر کن		چو شاهدان چمن زیردست حسن تواند
تو کار خود مده از دست و می به ساغر کن		فضول نفس حکایت بسی کند ساقی
بیا و خرگه خورشید را منور کن		حجاب دیده ادراک شد شعاع جمال
حوالتم به لب لعل همچو شکر کن		طمع به قند وصال تو حد ما نبود
بدین دقیقه دماغ معاشران تر کن		لب پیاله ببوس آنگهی به مستان ده
ز کارها که کنی شعر حافظ از بر کن		پس از ملازمت عیش و عشق مه رویان

پیش آی و گوش دل به پیام سروش کن		در راه عشق وسوسه اهرمن بسیست
ای چنگ ناله برکش و ای دف خروش کن		برگ نوا تبه شد و ساز طرب نماند
همت در این عمل طلب از می فروش کن		تسبیح و خرقه لذت مستی نبخشدت
خواهی که زلف یار کشی ترک هوش کن		بر هوشمند سلسله ننهاد دست عشق
چشم عنایتی به من دردنوش کن		ساقی که جامت از می صافی تهی مباد
یک بوسه نذر حافظ پشمینه پوش کن		سرمست در قبای زرافشان چو بگذری

به غمزه رونق و ناموس سامری بشکن		کرشمه‌ای کن و بازار ساحری بشکن
کلاه گوشه به آیین سروری بشکن		به باد ده سر و دستار عالمی یعنی
به غمزه گوی که قلب ستمگری بشکن		به زلف گوی که آیین دلبری بگذار
سزای حور بده رونق پری بشکن		برون خرام و ببر گوی خوبی از همه کس
به ابروان دوتا قوس مشتری بشکن		به آهوان نظر شیر آفتاب بگیر
تو قیمتش به سر زلف عنبری بشکن		چو عطرسای شود زلف سنبل از دم باد
تو قدر او به سخن گفتن دری بشکن		چو عندلیب فصاحت فروشد ای حافظ

کوتاه کرد قصه زهد دراز من		بالابلند عشوه گر نقش باز من
با من چه کرد دیده معشوقه باز من		دیدی دلا که آخر پیری و زهد و علم
محراب ابروی تو حضور نماز من		می‌ترسم از خرابی ایمان که می‌برد
غماز بود اشک و عیان کرد راز من		گفتم به دلق زرق بپوشم نشان عشق
ذکرش به خیر ساقی مسکین نواز من		مست است یار و یاد حریفان نمی‌کند
گردد شمامه کرمش کارساز من		یا رب کی آن صبا بوزد کز نسیم آن
تا کی شود قرین حقیقت مجاز من		نقشی بر آب می‌زنم از گریه حالیا
تا با تو سنگ دل چه کند سوز و ساز من		بر خود چو شمع خنده زنان گریه می‌کنم
با شاه دوست پرور دشمن گداز من		حافظ ز گریه سوخت بگو حالش ای صبا

ور بگویم دل بگردان رو بگرداند ز من		چون شوم خاک رهش دامن بیفشاند ز من
ور بگویم بازپوشان بازپوشاند ز من		روی رنگین را به هر کس می‌نماید همچو گل
گفت می‌خواهی مگر تا جوی خون راند ز من		چشم خود را گفتم آخر یک نظر سیرش ببین
کام بستانم از او یا داد بستاند ز من		او به خونم تشنه و من بر لبش تا چون شود
بس حکایت‌های شیرین باز می‌ماند ز من		گر چو فرهادم به تلخی جان برآید باک نیست
ور برنجم خاطر نازک برنجاند ز من		گر چو شمعش پیش میرم بر غمم خندان شود
کو به چیزی مختصر چون باز می‌ماند ز من		دوستان جان داده‌ام بهر دهانش بنگرید
عشق در هر گوشه‌ای افسانه‌ای خواند ز من		صبر کن حافظ که گر زین دست باشد درس غم

عقل و جان را بسته زنجیر آن گیسو ببین		نکته‌ای دلکش بگویم خال آن مه رو ببین
گفت چشم شیرگیر و غنج آن آهو ببین		عیب دل کردم که وحشی وضع و هرجایی مباش
جان صد صاحب دل آن جا بسته یک مو ببین		حلقه زلفش تماشاخانه باد صباست
ای ملامتگو خدا را رو مبین آن رو ببین		عابدان آفتاب از دلبر ما غافلند
با هواداران ره رو حیله هندو ببین		زلف دل دزدش صبا را بند بر گردن نهاد
کس ندیده‌ست و نبیند مثلش از هر سو ببین		این که من در جست و جوی او ز خود فارغ شدم
ای نصیحتگو خدا را آن خم ابرو ببین		حافظ ار در گوشه محراب می‌نالد رواست
تیزی شمشیر بنگر قوت بازو ببین		از مراد شاه منصور ای فلک سر برمتاب

خلاف مذهب آنان جمال اینان بین		شراب لعل کش و روی مه جبینان بین
درازدستی این کوته آستینان بین		به زیر دلق ملمع کمندها دارند
دماغ و کبر گدایان و خوشه چینان بین		به خرمن دو جهان سر فرو نمی‌آرند
نیاز اهل دل و ناز نازنینان بین		بهای نیم کرشمه هزار جان طلبند
وفای صحبت یاران و همنشینان بین		حقوق صحبت ما را به باد داد و برفت
ضمیر عاقبت اندیش پیش بینان بین		اسیر عشق شدن چاره خلاص من است
صفای همت پاکان و پاکدینان بین		کدورت از دل حافظ ببرد صحبت دوست

بر در میکده می کن گذری بهتر از این		می‌فکن بر صف رندان نظری بهتر از این
سخت خوب است ولیکن قدری بهتر از این		در حق من لبت این لطف که می‌فرماید
برو ای خواجه عاقل هنری بهتر از این		ناصحم گفت که جز غم چه هنر دارد عشق
مادر دهر ندارد پسری بهتر از این		دل بدان رود گرامی چه کنم گر ندهم
بشنو از من که نگوید دگری بهتر از این		من چو گویم که قدح نوش و لب ساقی بوس
که در این باغ نبینی ثمری بهتر از این		کلک حافظ شکرین میوه نباتیست بچین

که نیست در سر من جز هوای خدمت او		به جان پیر خرابات و حق صحبت او
بیار باده که مستظهرم به همت او		بهشت اگر چه نه جای گناهکاران است
که زد به خرمن ما آتش محبت او		چراغ صاعقه آن سحاب روشن باد
مزن به پای که معلوم نیست نیت او		بر آستانه میخانه گر سری بینی
که نیست معصیت و زهد بی مشیت او		مکن به چشم حقارت نگاه در من مست
به نام خواجه بکوشیم و فر دولت او		نمی‌کند دل من میل زهد و توبه ولی
مگر ز خاک خرابات بود فطرت او		مدام خرقه حافظ به باده در گرو است

از ماه ابروان منت شرم باد رو		گفتا برون شدی به تماشای ماه نو
غافل ز حفظ جانب یاران خود مشو		عمریست تا دلت ز اسیران زلف ماست
از سر اختران کهن سیر و ماه نو		ساقی بیار باده که رمزی بگویمت
از افسر سیامک و ترک کلاه زو		شکل هلال هر سر مه می‌دهد نشان
درس حدیث عشق بر او خوان و ز او شنو		حافظ جناب پیر مغان مامن وفاست

یادم از کشته خویش آمد و هنگام درو		مزرع سبز فلک دیدم و داس مه نو
گفت با این همه از سابقه نومید مشو		گفتم ای بخت بخفتیدی و خورشید دمید
از چراغ تو به خورشید رسد صد پرتو		گر روی پاک و مجرد چو مسیحا به فلک
تاج کاووس ببرد و کمر کیخسرو		تکیه بر اختر شب دزد مکن کاین عیار
دور خوبی گذران است نصیحت بشنو		گوشوار زر و لعل ار چه گران دارد گوش
بیدقی راند که برد از مه و خورشید گرو		چشم بد دور ز خال تو که در عرصه حسن
حافظ این خرقه پشمینه بینداز و برو		آتش زهد و ریا خرمن دین خواهد سوخت

مشک سیاه مجمره گردان خال تو		ای آفتاب آینه دار جمال تو
کاین گوشه نیست درخور خیل خیال تو		صحن سرای دیده بشستم ولی چه سود
یا رب مباد تا به قیامت زوال تو		در اوج ناز و نعمتی ای پادشاه حسن
طغرانویس ابروی مشکین مثال تو		مطبوعتر ز نقش تو صورت نبست باز
کآشفته گفت باد صبا شرح حال تو		در چین زلفش ای دل مسکین چگونه‌ای
ای نوبهار ما رخ فرخنده فال تو		برخاست بوی گل ز در آشتی درآی
کو عشوه‌ای ز ابروی همچون هلال تو		تا آسمان ز حلقه به گوشان ما شود
کو مژده‌ای ز مقدم عید وصال تو		تا پیش بخت بازروم تهنیت کنان
عکسیست در حدیقه بینش ز خال تو		این نقطه سیاه که آمد مدار نور
سودای کج مپز که نباشد مجال تو		حافظ در این کمند سر سرکشان بسیست

خورشید سایه پرور طرف کلاه تو		ای خونبهای نافه چین خاک راه تو
ای من فدای شیوه چشم سیاه تو		نرگس کرشمه می‌برد از حد برون خرام
از دل نیایدش که نویسد گناه تو		خونم بخور که هیچ ملک با چنان جمال
از حسرت فروغ رخ همچو ماه تو		با هر ستاره‌ای سر و کار است هر شبم
ماییم و آستانه دولت پناه تو		یاران همنشین همه از هم جدا شدند
آتش زند به خرمن غم دود آه تو		حافظ طمع مبر ز عنایت که عاقبت

زینت تاج و نگین از گوهر والای تو		ای قبای پادشاهی راست بر بالای تو
از کلاه خسروی رخسار مه سیمای تو		آفتاب فتح را هر دم طلوعی می‌دهد
سایه‌اندازد همای چتر گردون سای تو		جلوه گاه طایر اقبال باشد هر کجا
نکته‌ای هرگز نشد فوت از دل دانای تو		از رسوم شرع و حکمت با هزاران اختلاف
روشنایی بخش چشم اوست خاک پای تو		گر چه خورشید فلک چشم و چراغ عالم است
جرعه‌ای بود از زلال جام جان افزای تو		آن چه اسکندر طلب کرد و ندادش روزگار
راز کس مخفی نماند با فروغ رای تو		عرض حاجت در حریم حضرتت محتاج نیست
بر امید عفو جان بخش گنه فرسای تو		خسروا پیرانه سر حافظ جوانی می‌کند

پرده غنچه می‌درد خنده دلگشای تو		تاب بنفشه می‌دهد طره مشک سای تو
کز سر صدق می‌کند شب همه شب دعای تو		ای گل خوش نسیم من بلبل خویش را مسوز
قال و مقال عالمی می‌کشم از برای تو		من که ملول گشتمی از نفس فرشتگان
گوشه تاج سلطنت می‌شکند گدای تو		دولت عشق بین که چون از سر فقر و افتخار
این همه نقش می‌زنم از جهت رضای تو		خرقه زهد و جام می گر چه نه درخور همند
کاین سر پرهوس شود خاک در سرای تو		شور شراب عشق تو آن نفسم رود ز سر
حافظ خوش کلام شد مرغ سخنسرای تو		خوش چمنیست عارضت خاصه که در بهار حسن

جهان بس فتنه خواهد دید از آن چشم و از آن ابرو		مرا چشمیست خون افشان ز دست آن کمان ابرو
نگارین گلشنش روی است و مشکین سایبان ابرو		غلام چشم آن ترکم که در خواب خوش مستی
که باشد مه که بنماید ز طاق آسمان ابرو		هلالی شد تنم زین غم که با طغرای ابرویش
هزاران گونه پیغام است و حاجب در میان ابرو		رقیبان غافل و ما را از آن چشم و جبین هر دم
که بر طرف سمن زارش همی‌گردد چمان ابرو		روان گوشه گیران را جبینش طرفه گلزاریست
که این را این چنین چشم است و آن را آن چنان ابرو		دگر حور و پری را کس نگوید با چنین حسنی
که محرابم بگرداند خم آن دلستان ابرو		تو کافردل نمی‌بندی نقاب زلف و می‌ترسم
به تیر غمزه صیدش کرد چشم آن کمان ابرو		اگر چه مرغ زیرک بود حافظ در هواداری

خوش حلقه‌ایست لیک به در نیست راه از او		خط عذار یار که بگرفت ماه از او
آن جا بمال چهره و حاجت بخواه از او		ابروی دوست گوشه محراب دولت است
کآیینه‌ایست جام جهان بین که آه از او		ای جرعه نوش مجلس جم سینه پاک دار
این دود بین که نامه من شد سیاه از او		کردار اهل صومعه‌ام کرد می پرست
من برده‌ام به باده فروشان پناه از او		سلطان غم هر آن چه تواند بگو بکن
گو برفروز مشعله صبحگاه از او		ساقی چراغ می به ره آفتاب دار
باشد توان سترد حروف گناه از او		آبی به روزنامه اعمال ما فشان
خالی مباد عرصه این بزمگاه از او		حافظ که ساز مطرب عشاق ساز کرد
روزی بود که یاد کند پادشاه از او		آیا در این خیال که دارد گدای شهر

باد بهار می‌وزد باده خوشگوار کو		گلبن عیش می‌دمد ساقی گلعذار کو
گوش سخن شنو کجا دیده اعتبار کو		هر گل نو ز گلرخی یاد همی‌کند ولی
ای دم صبح خوش نفس نافه زلف یار کو		مجلس بزم عیش را غالیه مراد نیست
خصم زبان دراز شد خنجر آبدار کو		شمع سحرگهی اگر لاف ز عارض تو زد
مردم از این هوس ولی قدرت و اختیار کو		گفت مگر ز لعل من بوسه نداری آرزو
از غم روزگار دون طبع سخن گزار کو		حافظ اگر چه در سخن خازن گنج حکمت است

احوال گل به بلبل دستان سرا بگو		ای پیک راستان خبر یار ما بگو
با ما سر چه داشت ز بهر خدا بگو		برهم چو می‌زد آن سر زلفین مشکبار
گو این سخن معاینه در چشم ما بگو		هر کس که گفت خاک در دوست توتیاست
گو در حضور پیر من این ماجرا بگو		آن کس که منع ما ز خرابات می‌کند
بعد از ادای خدمت و عرض دعا بگو		گر دیگرت بر آن در دولت گذر بود
شاهانه ماجرای گناه گدا بگو		هر چند ما بدیم تو ما را بدان مگیر
با این گدا حکایت آن پادشا بگو		بر این فقیر نامه آن محتشم بخوان
بر آن غریب ما چه گذشت ای صبا بگو		جان‌ها ز دام زلف چو بر خاک می‌فشاند
رمزی برو بپرس حدیثی بیا بگو		جان پرور است قصهٔ ارباب معرفت
می نوش و ترک زرق ز بهر خدا بگو		حافظ گرت به مجلس او راه می‌دهند

که در هوای تو برخاست بامداد پگاه		خنک نسیم معنبر شمامه‌ای دلخواه
که دیده آب شد از شوق خاک آن درگاه		دلیل راه شو ای طایر خجسته لقا
هلال را ز کنار افق کنید نگاه		به یاد شخص نزارم که غرق خون دل است
سپیده دم که صبا چاک زد شعار سیاه		ز دوستان تو آموخت در طریقت مهر
ز تربتم بدمد سرخ گل به جای گیاه		به عشق روی تو روزی که از جهان بروم
که حافظ تو خود این لحظه گفت بسم الله		مده به خاطر نازک ملالت از من زود

کارم به کام است الحمدلله		عیشم مدام است از لعل دلخواه
گه جام زر کش گه لعل دلخواه		ای بخت سرکش تنگش به بر کش
و از فعل عابد استغفرالله		از دست زاهد کردیم توبه
چشمی و صد نم جانی و صد آه		جانا چه گویم شرح فراقت
از قامتت سرو از عارضت ماه		کافر مبیناد این غم که دیده‌ست
درس شبانه ورد سحرگاه		شوق لبت برد از یاد حافظ

گردن نهادیم الحکم لله		گر تیغ بارد در کوی آن ماه
لیکن چه چاره با بخت گمراه		آیین تقوا ما نیز دانیم
یا جام باده یا قصه کوتاه		ما شیخ و واعظ کمتر شناسیم
آن گاه توبه استغفرالله		من رند و عاشق در موسم گل
آیینه رویا آه از دلت آه		مهر تو عکسی بر ما نیفکند
یا لیت شعری حتام القاه		الصبر مر و العمر فان
خون بایدت خورد در گاه و بی‌گاه		حافظ چه نالی گر وصل خواهی

خداوندا مرا آن ده که آن به		وصال او ز عمر جاودان به
که راز دوست از دشمن نهان به		به شمشیرم زد و با کس نگفتم
که آخر کی شود این ناتوان به		خدا را از طبیب من بپرسید
بود خاکش ز خون ارغوان به		گلی کان پایمال سرو ما گشت
که این سیب زنخ زان بوستان به		به خلدم دعوت ای زاهد مفرما
به حکم آن که دولت جاودان به		دلا دایم گدای کوی او باش
که رای پیر از بخت جوان به		جوانا سر متاب از پند پیران
ز مروارید گوشم در جهان به		شبی می‌گفت چشم کس ندیده‌ست
ولی شیراز ما از اصفهان به		اگر چه زنده رود آب حیات است
ولیکن گفته حافظ از آن به		سخن اندر دهان دوست شکر

مست از خانه برون تاخته‌ای یعنی چه		ناگهان پرده برانداخته‌ای یعنی چه
این چنین با همه درساخته‌ای یعنی چه		زلف در دست صبا گوش به فرمان رقیب
قدر این مرتبه نشناخته‌ای یعنی چه		شاه خوبانی و منظور گدایان شده‌ای
بازم از پای درانداخته‌ای یعنی چه		نه سر زلف خود اول تو به دستم دادی
و از میان تیغ به ما آخته‌ای یعنی چه		سخنت رمز دهان گفت و کمر سر میان
عاقبت با همه کج باخته‌ای یعنی چه		هر کس از مهره مهر تو به نقشی مشغول
خانه از غیر نپرداخته‌ای یعنی چه		حافظا در دل تنگت چو فرود آمد یار

نشسته پیر و صلایی به شیخ و شاب زده		در سرای مغان رفته بود و آب زده
ولی ز ترک کله چتر بر سحاب زده		سبوکشان همه در بندگیش بسته کمر
عذار مغبچگان راه آفتاب زده		شعاع جام و قدح نور ماه پوشیده
ز جرعه بر رخ حور و پری گلاب زده		گرفته ساغر عشرت فرشته رحمت
شکر شکسته سمن ریخته رباب زده		ز شور و عربده شاهدان شیرین کار
که ای خمارکش مفلس شراب زده		سلام کردم و با من به روی خندان گفت
ز گنج خانه شده خیمه بر خراب زده		که این کند که تو کردی به ضعف همت و رای
که خفته‌ای تو در آغوش بخت خواب زده		وصال دولت بیدار ترسمت ندهند
بیا ببین ملکش دست در رکاب زده		فلک جنیبه کش شاه نصره الدین است

فرصتت باد که دیوانه نواز آمده‌ای		ای که با سلسله زلف دراز آمده‌ای
چون به پرسیدن ارباب نیاز آمده‌ای		ساعتی ناز مفرما و بگردان عادت
چون به هر حال برازنده ناز آمده‌ای		پیش بالای تو میرم چه به صلح و چه به جنگ
چشم بد دور که بس شعبده بازآمده‌ای		آب و آتش به هم آمیخته‌ای از لب لعل
کشته غمزه خود را به نماز آمده‌ای		آفرین بر دل نرم تو که از بهر ثواب
مست و آشفته به خلوتگه راز آمده‌ای		زهد من با تو چه سنجد که به یغمای دلم
مگر از مذهب این طایفه بازآمده‌ای		گفت حافظ دگرت خرقه شراب آلوده‌ست

خرقه تردامن و سجاده شراب آلوده		دوش رفتم به در میکده خواب آلوده
گفت بیدار شو ای ره رو خواب آلوده		آمد افسوس کنان مغبچه باده فروش
تا نگردد ز تو این دیر خراب آلوده		شست و شویی کن و آن گه به خرابات خرام
جوهر روح به یاقوت مذاب آلوده		به هوای لب شیرین پسران چند کنی
خلعت شیب چو تشریف شباب آلوده		به طهارت گذران منزل پیری و مکن
که شود فصل بهار از می ناب آلوده		گفتم ای جان جهان دفتر گل عیبی نیست
غرقه گشتند و نگشتند به آب آلوده		آشنایان ره عشق در این بحر عمیق

آرام جان و مونس قلب رمیده‌ای		از من جدا مشو که توام نور دیده‌ای
پیراهن صبوری ایشان دریده‌ای		از دامن تو دست ندارند عاشقان
معذور دارمت که تو او را ندیده‌ای		منعم مکن ز عشق وی ای مفتی زمان
بیش از گلیم خویش مگر پا کشیده‌ای		آن سرزنش که کرد تو را دوست حافظا

صد ماه رو ز رشکش جیب قصب دریده		دامن کشان همی‌شد در شرب زرکشیده
رویی لطیف زیبا چشمی خوش کشیده		لفظی فصیح شیرین قدی بلند چابک
شمشاد خوش خرامش در ناز پروریده		یاقوت جان فزایش از آب لطف زاده
وان رفتن خوشش بین وان گام آرمیده		آن لعل دلکشش بین وان خنده دل آشوب
یاران چه چاره سازم با این دل رمیده		آن آهوی سیه چشم از دام ما برون شد
دنیا وفا ندارد ای نور هر دو دیده		زنهار تا توانی اهل نظر میازار
روزی کرشمه‌ای کن ای یار برگزیده		تا کی کشم عتیبت از چشم دلفریبت
بازآ که توبه کردیم از گفته و شنیده		گر خاطر شریفت رنجیده شد ز حافظ

انی رایت دهرا من هجرک القیامه		از خون دل نوشتم نزدیک دوست نامه
لیست دموع عینی هذا لنا العلامه		دارم من از فراقش در دیده صد علامت
فی بعدها عذاب فی قربها السلامه		پرسیدم از طبیبی احوال دوست گفتا
و الله ما راینا حبا بلا ملامه		گفتم ملامت آید گر گرد دوست گردم

مرا ز حال تو با حال خویش پروا نه		چراغ روی تو را شمع گشت پروانه
به بوی سنبل زلف تو گشت دیوانه		خرد که قید مجانین عشق می‌فرمود
هزار جان گرامی فدای جانانه		به بوی زلف تو گر جان به باد رفت چه شد
فسون ما بر او گشته است افسانه		چه نقشها که برانگیختیم و سود نداشت
به غیر خال سیاهش که دید به دانه		بر آتش رخ زیبای او به جای سپند
ز شمع روی تواش چون رسید پروانه		به مژده جان به صبا داد شمع در نفسی
که بر زبان نبرم جز حدیث پیمانه		مرا به دور لب دوست هست پیمانی
فتاد در سر حافظ هوای میخانه		حدیث مدرسه و خانقه مگوی که باز

گرفتم باده با چنگ و چغانه		سحرگاهان که مخمور شبانه
ز شهر هستیش کردم روانه		نهادم عقل را ره توشه از می
که ای تیر ملامت را نشانه		ز ساقی کمان ابرو شنیدم
اگر خود را ببینی در میانه		نبندی زان میان طرفی کمروار
که عنقا را بلند است آشیانه		برو این دام بر مرغی دگر نه
که با خود عشق بازد جاودانه		که بندد طرف وصل از حسن شاهی
خیال آب و گل در ره بهانه		ندیم و مطرب و ساقی همه اوست
از این دریای ناپیداکرانه		بده کشتی می تا خوش برانیم
که تحقیقش فسون است و فسانه		وجود ما معماییست حافظ

طامات تا به چند و خرافات تا به کی		ساقی بیا که شد قدح لاله پر ز می
چین قبای قیصر و طرف کلاه کی		بگذر ز کبر و ناز که دیده‌ست روزگار
بیدار شو که خواب عدم در پی است هی		هشیار شو که مرغ چمن مست گشت هان
کآشفتگی مبادت از آشوب باد دی		خوش نازکانه می‌چمی ای شاخ نوبهار
ای وای بر کسی که شد ایمن ز مکر وی		بر مهر چرخ و شیوه او اعتماد نیست
و امروز نیز ساقی مه روی و جام می		فردا شراب کوثر و حور از برای ماست
جان دارویی که غم ببرد درده ای صبی		باد صبا ز عهد صبی یاد می‌دهد
فراش باد هر ورقش را به زیر پی		حشمت مبین و سلطنت گل که بسپرد
تا نامه سیاه بخیلان کنیم طی		درده به یاد حاتم طی جام یک منی
بیرون فکند لطف مزاج از رخش به خوی		زان می که داد حسن و لطافت به ارغوان
استاده است سرو و کمر بسته است نی		مسند به باغ بر که به خدمت چو بندگان
تا حد مصر و چین و به اطراف روم و ری		حافظ حدیث سحرفریب خوشت رسید

علاج کی کنمت آخرالدواء الکی		به صوت بلبل و قمری اگر ننوشی می
که می‌رسند ز پی رهزنان بهمن و دی		ذخیره‌ای بنه از رنگ و بوی فصل بهار
منه ز دست پیاله چه می‌کنی هی هی		چو گل نقاب برافکند و مرغ زد هوهو
ز تخت جم سخنی مانده است و افسر کی		شکوه سلطنت و حسن کی ثباتی داد
به قول مطرب و ساقی به فتوی دف و نی		خزینه داری میراث خوارگان کفر است
مجو ز سفله مروت که شیئه لا شی		زمانه هیچ نبخشد که بازنستاند
که هر که عشوه دنیی خرید وای به وی		نوشته‌اند بر ایوان جنه الماوی
بده به شادی روح و روان حاتم طی		سخا نماند سخن طی کنم شراب کجاست
پیاله گیر و کرم ورز و الضمان علی		بخیل بوی خدا نشنود بیا حافظ

به آب زندگانی برده‌ام پی		لبش می‌بوسم و در می‌کشم می
نه کس را می‌توانم دید با وی		نه رازش می‌توانم گفت با کس
رخش می‌بیند و گل می‌کند خوی		لبش می‌بوسد و خون می‌خورد جام
که می‌داند که جم کی بود و کی کی		بده جام می و از جم مکن یاد
رگش بخراش تا بخروشم از وی		بزن در پرده چنگ ای ماه مطرب
بساط زهد همچون غنچه کن طی		گل از خلوت به باغ آورد مسند
به یاد لعلش ای ساقی بده می		چو چشمش مست را مخمور مگذار
که باشد خون جامش در رگ و پی		نجوید جان از آن قالب جدایی
حدیث بی زبانان بشنو از نی		زبانت درکش ای حافظ زمانی

پر کن قدح که بی می مجلس ندارد آبی		مخمور جام عشقم ساقی بده شرابی
مطرب بزن نوایی ساقی بده شرابی		وصف رخ چو ماهش در پرده راست ناید
زین در دگر نراند ما را به هیچ بابی		شد حلقه قامت من تا بعد از این رقیبت
در عشوه وصالت ما و خیال و خوابی		در انتظار رویت ما و امیدواری
بیمار آن دو لعلم آخر کم از جوابی		مخمور آن دو چشمم آیا کجاست جامی
کی تشنه سیر گردد از لمعه سرابی		حافظ چه می‌نهی دل تو در خیال خوبان

لطف کردی سایه‌ای بر آفتاب انداختی		ای که بر ماه از خط مشکین نقاب انداختی
حالیا نیرنگ نقشی خوش بر آب انداختی		تا چه خواهد کرد با ما آب و رنگ عارضت
جام کیخسرو طلب کافراسیاب انداختی		گوی خوبی بردی از خوبان خلخ شاد باش
سایه دولت بر این کنج خراب انداختی		گنج عشق خود نهادی در دل ویران ما
تشنه لب کردی و گردان را در آب انداختی		زینهار از آب آن عارض که شیران را از آن
تهمتی بر شب روان خیل خواب انداختی		خواب بیداران ببستی وان گه از نقش خیال
و از حیا حور و پری را در حجاب انداختی		پرده از رخ برفکندی یک نظر در جلوه گاه
شاهد مقصود را از رخ نقاب انداختی		باده نوش از جام عالم بین که بر اورنگ جم
حافظ خلوت نشین را در شراب انداختی		از فریب نرگس مخمور و لعل می پرست
چون کمند خسرو مالک رقاب انداختی		و از برای صید دل در گردنم زنجیر زلف
از سر تعظیم بر خاک جناب انداختی		داور دارا شکوه‌ای آن که تاج آفتاب
از دم شمشیر چون آتش در آب انداختی		نصره الدین شاه یحیی آن که خصم ملک را

وان گه برو که رستی از نیستی و هستی		ای دل مباش یک دم خالی ز عشق و مستی
هر قبله‌ای که بینی بهتر ز خودپرستی		گر جان به تن ببینی مشغول کار او شو
بیماری اندر این ره بهتر ز تندرستی		با ضعف و ناتوانی همچون نسیم خوش باش
آری طریق دولت چالاکی است و چستی		در مذهب طریقت خامی نشان کفر است
یک نکته‌ات بگویم خود را مبین که رستی		تا فضل و عقل بینی بی‌معرفت نشینی
کز اوج سربلندی افتی به خاک پستی		در آستان جانان از آسمان میندیش
سهل است تلخی می در جنب ذوق مستی		خار ار چه جان بکاهد گل عذر آن بخواهد
ای کوته آستینان تا کی درازدستی		صوفی پیاله پیما حافظ قرابه پرهیز

تا بی‌خبر بمیرد در درد خودپرستی		با مدعی مگویید اسرار عشق و مستی
ناخوانده نقش مقصود از کارگاه هستی		عاشق شو ار نه روزی کار جهان سر آید
با کافران چه کارت گر بت نمی‌پرستی		دوش آن صنم چه خوش گفت در مجلس مغانم
تا کی کند سیاهی چندین درازدستی		سلطان من خدا را زلفت شکست ما را
تا نرگس تو با ما گوید رموز مستی		در گوشه سلامت مستور چون توان بود
کز سرکشی زمانی با ما نمی‌نشستی		آن روز دیده بودم این فتنه‌ها که برخاست
چون برق از این کشاکش پنداشتی که جستی		عشقت به دست طوفان خواهد سپرد حافظ

گردون ورق هستی ما درننوشتی		آن غالیه خط گر سوی ما نامه نوشتی
دهقان جهان کاش که این تخم نکشتی		هر چند که هجران ثمر وصل برآرد
یاریست چو حوری و سرایی چو بهشتی		آمرزش نقد است کسی را که در این جا
چون بالش زر نیست بسازیم به خشتی		در مصطبه عشق تنعم نتوان کرد
یک شیشه می و نوش لبی و لب کشتی		مفروش به باغ ارم و نخوت شداد
حیف است ز خوبی که شود عاشق زشتی		تا کی غم دنیای دنی ای دل دانا
کو راهروی اهل دلی پاک سرشتی		آلودگی خرقه خرابی جهان است
تقدیر چنین بود چه کردی که نهشتی		از دست چرا هشت سر زلف تو حافظ

شرح جمال حور ز رویت روایتی		ای قصه بهشت ز کویت حکایتی
آب خضر ز نوش لبانت کنایتی		انفاس عیسی از لب لعلت لطیفه‌ای
هر سطری از خصال تو و از رحمت آیتی		هر پاره از دل من و از غصه قصه‌ای
گل را اگر نه بوی تو کردی رعایتی		کی عطرسای مجلس روحانیان شدی
یاد آور ای صبا که نکردی حمایتی		در آرزوی خاک در یار سوختیم
صد مایه داشتی و نکردی کفایتی		ای دل به هرزه دانش و عمرت به باد رفت
این آتش درون بکند هم سرایتی		بوی دل کباب من آفاق را گرفت
از تو کرشمه‌ای و ز خسرو عنایتی		دانی مراد حافظ از این درد و غصه چیست

و روحی کل یوم لی ینادی		سبت سلمی بصدغیها فؤادی
و واصلنی علی رغم الاعادی		نگارا بر من بی‌دل ببخشای
توکلنا علی رب العباد		حبیبا در غم سودای عشقت
تزاول آن روی نهکو بوادی		امن انکرتنی عن عشق سلمی
غریق العشق فی بحر الوداد		که همچون مت به بوتن دل و ای ره
غرت یک وی روشتی از امادی		به پی ماچان غرامت بسپریمن
و غر نه او بنی آنچت نشادی		غم این دل بواتت خورد ناچار
بلیل مظلم و الله هادی		دل حافظ شد اندر چین زلفت

کز عکس روی او شب هجران سر آمدی		دیدم به خواب دوش که ماهی برآمدی
ای کاج هر چه زودتر از در درآمدی		تعبیر رفت یار سفرکرده می‌رسد
کز در مدام با قدح و ساغر آمدی		ذکرش به خیر ساقی فرخنده فال من
تا یاد صحبتش سوی ما رهبر آمدی		خوش بودی ار به خواب بدیدی دیار خویش
آب خضر نصیبه اسکندر آمدی		فیض ازل به زور و زر ار آمدی به دست
مظلومی ار شبی به در داور آمدی		کی یافتی رقیب تو چندین مجال ظلم
دریادلی بجوی دلیری سرآمدی		خامان ره نرفته چه دانند ذوق عشق
ای کاشکی که پاش به سنگی برآمدی		آن کو تو را به سنگ دلی کرد رهنمون
مقبول طبع شاه هنرپرور آمدی		گر دیگری به شیوه حافظ زدی رقم

خطاب آمد که واثق شو به الطاف خداوندی		سحر با باد می‌گفتم حدیث آرزومندی
بدین راه و روش می‌رو که با دلدار پیوندی		دعای صبح و آه شب کلید گنج مقصود است
ورای حد تقریر است شرح آرزومندی		قلم را آن زبان نبود که سر عشق گوید باز
پدر را بازپرس آخر کجا شد مهر فرزندی		الا ای یوسف مصری که کردت سلطنت مغرور
ز مهر او چه می‌پرسی در او همت چه می‌بندی		جهان پیر رعنا را ترحم در جبلت نیست
خدایا منعمم گردان به درویشی و خرسندی		در این بازار اگر سودیست با درویش خرسند است
سیه چشمان کشمیری و ترکان سمرقندی		به شعر حافظ شیراز می‌رقصند و می‌نازند

که حال ما نه چنین بودی ار چنان بودی		چه بودی ار دل آن ماه مهربان بودی
گرم به هر سر مویی هزار جان بودی		بگفتمی که چه ارزد نسیم طره دوست
گرش نشان امان از بد زمان بودی		برات خوشدلی ما چه کم شدی یا رب
سریر عزتم آن خاک آستان بودی		گرم زمانه سرافراز داشتی و عزیز
که بر دو دیده ما حکم او روان بودی		ز پرده کاش برون آمدی چو قطره اشک
چو نقطه حافظ سرگشته در میان بودی		اگر نه دایره عشق راه بربستی

کمینه پیشکش بندگانش آن بودی		به جان او که گرم دسترس به جان بودی
اگر حیات گران مایه جاودان بودی		بگفتمی که بها چیست خاک پایش را
گرش چو سوسن آزاده ده زبان بودی		به بندگی قدش سرو معترف گشتی
چو این نبود و ندیدیم باری آن بودی		به خواب نیز نمی‌بینمش چه جای وصال
کی اش قرار در این تیره خاکدان بودی		اگر دلم نشدی پایبند طره او
به دل دریغ که یک ذره مهربان بودی		به رخ چو مهر فلک بی‌نظیر آفاق است

خورد ز غیرت روی تو هر گلی خاری		چو سرو اگر بخرامی دمی به گلزاری
ز سحر چشم تو هر گوشه‌ای و بیماری		ز کفر زلف تو هر حلقه‌ای و آشوبی
که در پی است ز هر سویت آه بیداری		مرو چو بخت من ای چشم مست یار به خواب
که نیست نقد روان را بر تو مقداری		نثار خاک رهت نقد جان من هر چند
چو تیره رای شوی کی گشایدت کاری		دلا همیشه مزن لاف زلف دلبندان
دلم گرفت و نبودت غم گرفتاری		سرم برفت و زمانی به سر نرفت این کار
به خنده گفت که ای حافظ این چه پرگاری		چو نقطه گفتمش اندر میان دایره آی

یاران صلای عشق است گر می‌کنید کاری		شهریست پرظریفان و از هر طرف نگاری
در دست کس نیفتد زین خوبتر نگاری		چشم فلک نبیند زین طرفه‌تر جوانی
بر دامنش مبادا زین خاکیان غباری		هرگز که دیده باشد جسمی ز جان مرکب
سال دگر که دارد امید نوبهاری		می بی‌غش است دریاب وقتی خوش است بشتاب
هر یک گرفته جامی بر یاد روی یاری		در بوستان حریفان مانند لاله و گل
دردی و سخت دردی کاری و صعب کاری		چون این گره گشایم وین راز چون نمایم

چه غم ز حال ضعیفان ناتوان داری		تو را که هر چه مراد است در جهان داری
که حکم بر سر آزادگان روان داری		بخواه جان و دل از بنده و روان بستان
میان مجمع خوبان کنی میانداری		میان نداری و دارم عجب که هر ساعت
سوادی از خط مشکین بر ارغوان داری		بیاض روی تو را نیست نقش درخور از آنک
علی الخصوص در آن دم که سر گران داری		بنوش می که سبکروحی و لطیف مدام
به قصد جان من خسته در کمان داری		به اختیارت اگر صد هزار تیر جفاست
که سهل باشد اگر یار مهربان داری		بکش جفای رقیبان مدام و جور حسود
برو که هر چه مراد است در جهان داری		به وصل دوست گرت دست می‌دهد یک دم
چه غم ز ناله و فریاد باغبان داری		چو گل به دامن از این باغ می‌بری حافظ

به یادگار بمانی که بوی او داری		صبا تو نکهت آن زلف مشک بو داری
جز این قدر که رقیبان تندخو داری		در آن شمایل مطبوع هیچ نتوان گفت
که گوش و هوش به مرغان هرزه گو داری		نوای بلبلت ای گل کجا پسند افتد
خود از کدام خم است این که در سبو داری		به جرعه تو سرم مست گشت نوشت باد
که گر بدو رسی از شرم سر فروداری		به سرکشی خود ای سرو جویبار مناز
تو را رسد که غلامان ماه رو داری		دم از ممالک خوبی چو آفتاب زدن
که همچو گل همه آیین رنگ و بو داری		قبای حسن فروشی تو را برازد و بس
قدم برون نه اگر میل جست و جو داری		ز کنج صومعه حافظ مجوی گوهر عشق

که حق صحبت دیرینه داری		بیا با ما مورز این کینه داری
از آن گوهر که در گنجینه داری		نصیحت گوش کن کاین در بسی به
که با حکم خدایی کینه داری		بد رندان مگو ای شیخ و هش دار
تو دانی خرقه پشمینه داری		نمی‌ترسی ز آه آتشینم
خدا را گر می‌دوشینه داری		به فریاد خمار مفلسان رس
به قرآنی که اندر سینه داری		ندیدم خوشتر از شعر تو حافظ

جم وقت خودی ار دست به جامی داری		ای که در کوی خرابات مقامی داری
فرصتت باد که خوش صبحی و شامی داری		ای که با زلف و رخ یار گذاری شب و روز
گر از آن یار سفرکرده پیامی داری		ای صبا سوختگان بر سر ره منتظرند
بر کنار چمنش وه که چه دامی داری		خال سرسبز تو خوش دانه عیشیست ولی
بشنو ای خواجه اگر زان که مشامی داری		بوی جان از لب خندان قدح می‌شنوم
می‌کنم شکر که بر جور دوامی داری		چون به هنگام وفا هیچ ثباتیت نبود
تویی امروز در این شهر که نامی داری		نام نیک ار طلبد از تو غریبی چه شود
تو که چون حافظ شبخیز غلامی داری		بس دعای سحرت مونس جان خواهد بود

عاشقان را ز بر خویش جدا می‌داری		ای که مهجوری عشاق روا می‌داری
به امیدی که در این ره به خدا می‌داری		تشنه بادیه را هم به زلالی دریاب
به از این دار نگاهش که مرا می‌داری		دل ببردی و بحل کردمت ای جان لیکن
ما تحمل نکنیم ار تو روا می‌داری		ساغر ما که حریفان دگر می‌نوشند
عرض خود می‌بری و زحمت ما می‌داری		ای مگس حضرت سیمرغ نه جولانگه توست
از که می‌نالی و فریاد چرا می‌داری		تو به تقصیر خود افتادی از این در محروم
سعی نابرده چه امید عطا می‌داری		حافظ از پادشهان پایه به خدمت طلبند

مخلصان را نه به وضع دگران می‌داری		روزگاریست که ما را نگران می‌داری
این چنین عزت صاحب نظران می‌داری		گوشه چشم رضایی به منت باز نشد
دست در خون دل پرهنران می‌داری		ساعد آن به که بپوشی تو چو از بهر نگار
همه را نعره زنان جامه دران می‌داری		نه گل از دست غمت رست و نه بلبل در باغ
چشم سری عجب از بی‌خبران می‌داری		ای که در دلق ملمع طلبی نقد حضور
سر چرا بر من دلخسته گران می‌داری		چون تویی نرگس باغ نظر ای چشم و چراغ
تو تمنا ز گل کوزه گران می‌داری		گوهر جام جم از کان جهانی دگر است
طمع مهر و وفا زین پسران می‌داری		پدر تجربه ای دل تویی آخر ز چه روی
این طمع‌ها که تو از سیمبران می‌داری		کیسه سیم و زرت پاک بباید پرداخت
عاشقی گفت که تو بنده بر آن می‌داری		گر چه رندی و خرابی گنه ماست ولی
چه توقع ز جهان گذران می‌داری		مگذران روز سلامت به ملامت حافظ

گو بر تو باد تا غم افتادگان خوری		آن کس که اوفتاد خدایش گرفت دست
اقرار بندگی کن و اظهار چاکری		در کوی عشق شوکت شاهی نمی‌خرند
تا یک دم از دلم غم دنیا به دربری		ساقی به مژدگانی عیش از درم درآی
آن به کز این گریوه سبکبار بگذری		در شاهراه جاه و بزرگی خطر بسیست
درویش و امن خاطر و کنج قلندری		سلطان و فکر لشکر و سودای تاج و گنج
ای نور دیده صلح به از جنگ و داوری		یک حرف صوفیانه بگویم اجازت است
از شاه نذر خیر و ز توفیق یاوری		نیل مراد بر حسب فکر و همت است
کاین خاک بهتر از عمل کیمیاگری		حافظ غبار فقر و قناعت ز رخ مشوی

ارادتی بنما تا سعادتی ببری		طفیل هستی عشقند آدمی و پری
که بنده را نخرد کس به عیب بی‌هنری		بکوش خواجه و از عشق بی‌نصیب مباش
به عذر نیم شبی کوش و گریه سحری		می صبوح و شکرخواب صبحدم تا چند
که در برابر چشمی و غایب از نظری		تو خود چه لعبتی ای شهسوار شیرین کار
که هر صباح و مسا شمع مجلس دگری		هزار جان مقدس بسوخت زین غیرت
که یاد گیر دو مصرع ز من به نظم دری		ز من به حضرت آصف که می‌برد پیغام
گر امتحان بکنی می خوری و غم نخوری		بیا که وضع جهان را چنان که من دیدم
که زیب بخت و سزاوار ملک و تاج سری		کلاه سروریت کج مباد بر سر حسن
صبا به غالیه سایی و گل به جلوه گری		به بوی زلف و رخت می‌روند و می‌آیند
که جام جم نکند سود وقت بی‌بصری		چو مستعد نظر نیستی وصال مجوی
چرا به گوشه چشمی به ما نمی‌نگری		دعای گوشه نشینان بلا بگرداند
و از این معامله غافل مشو که حیف خوری		بیا و سلطنت از ما بخر به مایه حسن
نعوذبالله اگر ره به مقصدی نبری		طریق عشق طریقی عجب خطرناک است
اری اسامر لیلای لیله القمر		به یمن همت حافظ امید هست که باز

گر تو را عشق نیست معذوری		ای که دایم به خویش مغروری
که به عقل عقیله مشهوری		گرد دیوانگان عشق مگرد
رو که تو مست آب انگوری		مستی عشق نیست در سر تو
عاشقان را دوای رنجوری		روی زرد است و آه دردآلود
ساغر می‌طلب که مخموری		بگذر از نام و ننگ خود حافظ

از این باد ار مدد خواهی چراغ دل برافروزی		ز کوی یار می‌آید نسیم باد نوروزی
که قارون را غلط‌ها داد سودای زراندوزی		چو گل گر خرده‌ای داری خدا را صرف عشرت کن
که زد بر چرخ فیروزه صفیر تخت فیروزی		ز جام گل دگر بلبل چنان مست می لعل است
به گلزار آی کز بلبل غزل گفتن بیاموزی		به صحرا رو که از دامن غبار غم بیفشانی
مجال عیش فرصت دان به فیروزی و بهروزی		چو امکان خلود ای دل در این فیروزه ایوان نیست
کلاه سروری آن است کز این ترک بردوزی		طریق کام بخشی چیست ترک کام خود کردن
که بیش از پنج روزی نیست حکم میر نوروزی		سخن در پرده می‌گویم چو گل از غنچه بیرون آی
مگر او نیز همچون من غمی دارد شبانروزی		ندانم نوحه قمری به طرف جویباران چیست
خدایا هیچ عاقل را مبادا بخت بد روزی		می‌ای دارم چو جان صافی و صوفی می‌کند عیبش
که حکم آسمان این است اگر سازی و گر سوزی		جدا شد یار شیرینت کنون تنها نشین ای شمع
بیا ساقی که جاهل را هنیتر می‌رسد روزی		به عجب علم نتوان شد ز اسباب طرب محروم
که بخشد جرعه جامت جهان را ساز نوروزی		می اندر مجلس آصف به نوروز جلالی نوش
ز مدح آصفی خواهد جهان عیدی و نوروزی		نه حافظ می‌کند تنها دعای خواجه تورانشاه
جبینش صبح خیزان راست روز فتح و فیروزی		جنابش پارسایان راست محراب دل و دیده

ای پسر جام می‌ام ده که به پیری برسی		عمر بگذشت به بی‌حاصلی و بوالهوسی
شاهبازان طریقت به مقام مگسی		چه شکرهاست در این شهر که قانع شده‌اند
گفت ای عاشق بیچاره تو باری چه کسی		دوش در خیل غلامان درش می‌رفتم
هر که مشهور جهان گشت به مشکین نفسی		با دل خون شده چون نافه خوشش باید بود
فلعلی لک آت بشهاب قبس		لمع البرق من الطور و آنست به
وه که بس بی‌خبر از غلغل چندین جرسی		کاروان رفت و تو در خواب و بیابان در پیش
حیف باشد چو تو مرغی که اسیر قفسی		بال بگشا و صفیر از شجر طوبی زن
جان نهادیم بر آتش ز پی خوش نفسی		تا چو مجمر نفسی دامن جانان گیرم
یسر الله طریقا بک یا ملتمسی		چند پوید به هوای تو ز هر سو حافظ

که تو خود دانی اگر زیرک و عاقل باشی		من نگویم که کنون با که نشین و چه بنوش
وعظت آن گاه کند سود که قابل باشی		چنگ در پرده همین می‌دهدت پند ولی
حیف باشد که ز کار همه غافل باشی		در چمن هر ورقی دفتر حالی دگر است
گر شب و روز در این قصه مشکل باشی		نقد عمرت ببرد غصه دنیا به گزاف
رفتن آسان بود ار واقف منزل باشی		گر چه راهیست پر از بیم ز ما تا بر دوست
صید آن شاهد مطبوع شمایل باشی		حافظا گر مدد از بخت بلندت باشد

مرادبخش دل بی‌قرار من باشی		هزار جهد بکردم که یار من باشی
انیس خاطر امیدوار من باشی		چراغ دیده شب زنده دار من گردی
تو در میانه خداوندگار من باشی		چو خسروان ملاحت به بندگان نازند
اگر کنم گله‌ای غمگسار من باشی		از آن عقیق که خونین دلم ز عشوه او
گرت ز دست برآید نگار من باشی		در آن چمن که بتان دست عاشقان گیرند
گر آهویی چو تو یک دم شکار من باشی		شود غزاله خورشید صید لاغر من
اگر ادا نکنی قرض دار من باشی		سه بوسه کز دو لبت کرده‌ای وظیفه من
به جای اشک روان در کنار من باشی		من این مراد ببینم به خود که نیم شبی
مگر تو از کرم خویش یار من باشی		من ار چه حافظ شهرم جوی نمی‌ارزم

بی زر و گنج به صد حشمت قارون باشی		ای دل آن دم که خراب از می گلگون باشی
چشم دارم که به جاه از همه افزون باشی		در مقامی که صدارت به فقیران بخشند
شرط اول قدم آن است که مجنون باشی		در ره منزل لیلی که خطرهاست در آن
ور نه چون بنگری از دایره بیرون باشی		نقطه عشق نمودم به تو هان سهو مکن
کی روی ره ز که پرسی چه کنی چون باشی		کاروان رفت و تو در خواب و بیابان در پیش
ور خود از تخمه جمشید و فریدون باشی		تاج شاهی طلبی گوهر ذاتی بنمای
چند و چند از غم ایام جگرخون باشی		ساغری نوش کن و جرعه بر افلاک فشان
هیچ خوشدل نپسندد که تو محزون باشی		حافظ از فقر مکن ناله که گر شعر این است

خط بر صحیفه گل و گلزار می‌کشی		زین خوش رقم که بر گل رخسار می‌کشی
زان سوی هفت پرده به بازار می‌کشی		اشک حرم نشین نهانخانه مرا
هر دم به قید سلسله در کار می‌کشی		کاهل روی چو باد صبا را به بوی زلف
از خلوتم به خانه خمار می‌کشی		هر دم به یاد آن لب میگون و چشم مست
سهل است اگر تو زحمت این بار می‌کشی		گفتی سر تو بسته فتراک ما شود
وه زین کمان که بر من بیمار می‌کشی		با چشم و ابروی تو چه تدبیر دل کنم
ای تازه گل که دامن از این خار می‌کشی		بازآ که چشم بد ز رخت دفع می‌کند
می می‌خوری و طره دلدار می‌کشی		حافظ دگر چه می‌طلبی از نعیم دهر

الاقی من نواها ما الاقی		سلیمی منذ حلت بالعراق
الی رکبانکم طال اشتیاقی		الا ای ساروان منزل دوست
به گلبانگ جوانان عراقی		خرد در زنده رود انداز و می نوش
حماک الله یا عهد التلاقی		ربیع العمر فی مرعی حماکم
سقاک الله من کاس دهاق		بیا ساقی بده رطل گرانم
سماع چنگ و دست افشان ساقی		جوانی باز می‌آرد به یادم
به یاران برفشانم عمر باقی		می باقی بده تا مست و خوشدل
الا تعسا لایام الفراق		درونم خون شد از نادیدن دوست
فکم بحر عمیق من سواقی		دموعی بعدکم لا تحقروها
غنیمت دان امور اتفاقی		دمی با نیکخواهان متفق باش
به شعر فارسی صوت عراقی		بساز ای مطرب خوشخوان خوشگو
ولی گه گه سزاوار طلاقی		عروسی بس خوشی ای دختر رز
که با خورشید سازد هم وثاقی		مسیحای مجرد را برازد
بخوان حافظ غزل‌های فراقی		وصال دوستان روزی ما نیست

بیا که بی تو به جان آمدم ز غمناکی		کتبت قصة شوقی و مدمعی باکی
ایا منازل سلمی فاین سلماک		بسا که گفته‌ام از شوق با دو دیده خود
انا اصطبرت قتیلا و قاتلی شاکی		عجیب واقعه‌ای و غریب حادثه‌ای
که همچو قطره که بر برگ گل چکد پاکی		که را رسد که کند عیب دامن پاکت
چو کلک صنع رقم زد به آبی و خاکی		ز خاک پای تو داد آب روی لاله و گل
و هات شمسة کرم مطیب زاکی		صبا عبیرفشان گشت ساقیا برخیز
که زاد راهروان چستی است و چالاکی		دع التکاسل تغنم فقد جری مثل
اری مآثر محیای من محیاک		اثر نماند ز من بی شمایلت آری
که همچو صنع خدایی ورای ادراکی		ز وصف حسن تو حافظ چگونه نطق زند

یا رب چه درخور آمد گردش خط هلالی		یا مبسما یحاکی درجا من اللالی
تا خود چه نقش بازد این صورت خیالی		حالی خیال وصلت خوش می‌دهد فریبم
نومید کی توان بود از لطف لایزالی		می ده که گر چه گشتم نامه سیاه عالم
تا در به در بگردم قلاش و لاابالی		ساقی بیار جامی و از خلوتم برون کش
امن و شراب بی‌غش معشوق و جای خالی		از چار چیز مگذر گر عاقلی و زیرک
حافظ مکن شکایت تا می خوریم حالی		چون نیست نقش دوران در هیچ حال ثابت
قم فاسقنی رحیقا اصفی من الزلال		صافیست جام خاطر در دور آصف عهد
یا رب که جاودان باد این قدر و این معالی		الملک قد تباهی من جده و جده
برهان ملک و ملت بونصر بوالمعالی		مسندفروز دولت کان شکوه و شوکت

و جاوبت المثانی و المثالی		سلام الله ما کر اللیالی
و دار باللوی فوق الرمال		علی وادی الاراک و من علیها
و ادعو بالتواتر و التوالی		دعاگوی غریبان جهانم
نگه دارش به لطف لایزالی		به هر منزل که رو آرد خدا را
همه جمعیت است آشفته حالی		منال ای دل که در زنجیر زلفش
که عمرت باد صد سال جلالی		ز خطت صد جمال دیگر افزود
زیان مایه جاهی و مالی		تو می‌باید که باشی ور نه سهل است
که گرد مه کشد خط هلالی		بر آن نقاش قدرت آفرین باد
و ذکرک مونسی فی کل حال		فحبک راحتی فی کل حین
مباد از شوق و سودای تو خالی		سویدای دل من تا قیامت
من بدنام رند لاابالی		کجا یابم وصال چون تو شاهی
و علم الله حسبی من سؤالی		خدا داند که حافظ را غرض چیست

خوش باش زان که نبود این هر دو را زوالی		بگرفت کار حسنت چون عشق من کمالی
آید به هیچ معنی زین خوبتر مثالی		در وهم می‌نگنجد کاندر تصور عقل
هرگز به عمر روزی روزی شود وصالی		شد حظ عمر حاصل گر زان که با تو ما را
وان دم که بی تو باشم یک لحظه هست سالی		آن دم که با تو باشم یک سال هست روزی
کز خواب می‌نبیند چشمم به جز خیالی		چون من خیال رویت جانا به خواب بینم
شد شخص ناتوانم باریک چون هلالی		رحم آر بر دل من کز مهر روی خوبت
زین بیشتر بباید بر هجرت احتمالی		حافظ مکن شکایت گر وصل دوست خواهی

آمد به گوش ناگهم آواز بلبلی		رفتم به باغ صبحدمی تا چنم گلی
و اندر چمن فکنده ز فریاد غلغلی		مسکین چو من به عشق گلی گشته مبتلا
می‌کردم اندر آن گل و بلبل تاملی		می‌گشتم اندر آن چمن و باغ دم به دم
آن را تفضلی نه و این را تبدلی		گل یار حسن گشته و بلبل قرین عشق
گشتم چنان که هیچ نماندم تحملی		چون کرد در دلم اثر آواز عندلیب
کس بی بلای خار نچیده‌ست از او گلی		بس گل شکفته می‌شود این باغ را ولی
دارد هزار عیب و ندارد تفضلی		حافظ مدار امید فرج از مدار چرخ

وین دفتر بی‌معنی غرق می ناب اولی		این خرقه که من دارم در رهن شراب اولی
در کنج خراباتی افتاده خراب اولی		چون عمر تبه کردم چندان که نگه کردم
هم سینه پر از آتش هم دیده پرآب اولی		چون مصلحت اندیشی دور است ز درویشی
این قصه اگر گویم با چنگ و رباب اولی		من حالت زاهد را با خلق نخواهم گفت
در سر هوس ساقی در دست شراب اولی		تا بی سر و پا باشد اوضاع فلک زین دست
چون تاب کشم باری زان زلف به تاب اولی		از همچو تو دلداری دل برنکنم آری
رندی و هوسناکی در عهد شباب اولی		چون پیر شدی حافظ از میکده بیرون آی

گر چه ماه رمضان است بیاور جامی		زان می عشق کز او پخته شود هر خامی
زلف شمشادقدی ساعد سیم اندامی		روزها رفت که دست من مسکین نگرفت
صحبتش موهبتی دان و شدن انعامی		روزه هر چند که مهمان عزیز است ای دل
که نهاده‌ست به هر مجلس وعظی دامی		مرغ زیرک به در خانقه اکنون نپرد
که چو صبحی بدمد در پی اش افتد شامی		گله از زاهد بدخو نکنم رسم این است
برسانش ز من ای پیک صبا پیغامی		یار من چون بخرامد به تماشای چمن
بود آیا که کند یاد ز دردآشامی		آن حریفی که شب و روز می صاف کشد
کام دشوار به دست آوری از خودکامی		حافظا گر ندهد داد دلت آصف عهد

که به کوی می فروشان دو هزار جم به جامی		که برد به نزد شاهان ز من گدا پیامی
که به همت عزیزان برسم به نیک نامی		شده‌ام خراب و بدنام و هنوز امیدوارم
که بضاعتی نداریم و فکنده‌ایم دامی		تو که کیمیافروشی نظری به قلب ما کن
نه به نامه‌ای پیامی نه به خامه‌ای سلامی		عجب از وفای جانان که عنایتی نفرمود
به هزار بار بهتر ز هزار پخته خامی		اگر این شراب خام است اگر آن حریف پخته
که چو مرغ زیرک افتد نفتد به هیچ دامی		ز رهم میفکن ای شیخ به دانه‌های تسبیح
که چو بنده کمتر افتد به مبارکی غلامی		سر خدمت تو دارم بخرم به لطف و مفروش
که لبت حیات ما بود و نداشتی دوامی		به کجا برم شکایت به که گویم این حکایت
که چنان کشنده‌ای را نکند کس انتقامی		بگشای تیر مژگان و بریز خون حافظ

فدای خاک در دوست باد جان گرامی		اتت روائح رند الحمی و زاد غرامی
من المبلغ عنی الی سعاد سلامی		پیام دوست شنیدن سعادت است و سلامت
به سان باده صافی در آبگینه شامی		بیا به شام غریبان و آب دیده من بین
فلا تفرد عن روضها انین حمامی		اذا تغرد عن ذی الاراک طائر خیر
رایت من هضبات الحمی قباب خیام		بسی نماند که روز فراق یار سر آید
قدمت خیر قدوم نزلت خیر مقام		خوشا دمی که درآیی و گویمت به سلامت
اگر چه روی چو ماهت ندیده‌ام به تمامی		بعدت منک و قد صرت ذائبا کهلال
فما تطیب نفسی و ما استطاب منامی		و ان دعیت بخلد و صرت ناقض عهد
تو شاد گشته به فرماندهی و من به غلامی		امید هست که زودت به بخت نیک ببینم
که گاه لطف سبق می‌برد ز نظم نظامی		چو سلک در خوشاب است شعر نغز تو حافظ

دل ز تنهایی به جان آمد خدا را همدمی		سینه مالامال درد است ای دریغا مرهمی
ساقیا جامی به من ده تا بیاسایم دمی		چشم آسایش که دارد از سپهر تیزرو
صعب روزی بوالعجب کاری پریشان عالمی		زیرکی را گفتم این احوال بین خندید و گفت
شاه ترکان فارغ است از حال ما کو رستمی		سوختم در چاه صبر از بهر آن شمع چگل
ریش باد آن دل که با درد تو خواهد مرهمی		در طریق عشقبازی امن و آسایش بلاست
رهروی باید جهان سوزی نه خامی بی‌غمی		اهل کام و ناز را در کوی رندی راه نیست
عالمی دیگر بباید ساخت و از نو آدمی		آدمی در عالم خاکی نمی‌آید به دست
کز نسیمش بوی جوی مولیان آید همی		خیز تا خاطر بدان ترک سمرقندی دهیم
کاندر این دریا نماید هفت دریا شبنمی		گریه حافظ چه سنجد پیش استغنای عشق

کجاست پیک صبا گر همی‌کند کرمی		ز دلبرم که رساند نوازش قلمی
چو شبنمی است که بر بحر می‌کشد رقمی		قیاس کردم و تدبیر عقل در ره عشق
ز مال وقف نبینی به نام من درمی		بیا که خرقه من گر چه رهن میکده‌هاست
پیاله گیر و بیاسا ز عمر خویش دمی		حدیث چون و چرا درد سر دهد ای دل
برو به دست کن ای مرده دل مسیح دمی		طبیب راه نشین درد عشق نشناسد
به آن که بر در میخانه برکشم علمی		دلم گرفت ز سالوس و طبل زیر گلیم
به یک پیاله می صاف و صحبت صنمی		بیا که وقت شناسان دو کون بفروشند
اگر معاشر مایی بنوش نیش غمی		دوام عیش و تنعم نه شیوه عشق است
به کشته زار جگرتشنگان نداد نمی		نمی‌کنم گله‌ای لیک ابر رحمت دوست
که کرد صد شکرافشانی از نی قلمی		چرا به یک نی قندش نمی‌خرند آن کس
جز از دعای شبی و نیاز صبحدمی		سزای قدر تو شاها به دست حافظ نیست

احمد شیخ اویس حسن ایلخانی		احمد الله علی معدلة السلطان
آن که می‌زیبد اگر جان جهانش خوانی		خان بن خان و شهنشاه شهنشاه نژاد
مرحبا ای به چنین لطف خدا ارزانی		دیده نادیده به اقبال تو ایمان آورد
دولت احمدی و معجزه سبحانی		ماه اگر بی تو برآید به دو نیمش بزنند
چشم بد دور که هم جانی و هم جانانی		جلوه بخت تو دل می‌برد از شاه و گدا
بخشش و کوشش خاقانی و چنگزخانی		برشکن کاکل ترکانه که در طالع توست
بعد منزل نبود در سفر روحانی		گر چه دوریم به یاد تو قدح می‌گیریم
حبذا دجله بغداد و می ریحانی		از گل پارسیم غنچه عیشی نشکفت
کی خلاصش بود از محنت سرگردانی		سر عاشق که نه خاک در معشوق بود
که کند حافظ از او دیده دل نورانی		ای نسیم سحری خاک در یار بیار

حاصل از حیات ای جان این دم است تا دانی		وقت را غنیمت دان آن قدر که بتوانی
جهد کن که از دولت داد عیش بستانی		کام بخشی گردون عمر در عوض دارد
گر به جای من سروی غیر دوست بنشانی		باغبان چو من زین جا بگذرم حرامت باد
عاقلا مکن کاری کآورد پشیمانی		زاهد پشیمان را ذوق باده خواهد کشت
جنس خانگی باشد همچو لعل رمانی		محتسب نمی‌داند این قدر که صوفی را
در پناه یک اسم است خاتم سلیمانی		با دعای شبخیزان ای شکردهان مستیز
کاین همه نمی‌ارزد شغل عالم فانی		پند عاشقان بشنو و از در طرب بازآ
کز غمش عجب بینم حال پیر کنعانی		یوسف عزیزم رفت ای برادران رحمی
با طبیب نامحرم حال درد پنهانی		پیش زاهد از رندی دم مزن که نتوان گفت
تیز می‌روی جانا ترسمت فرومانی		می‌روی و مژگانت خون خلق می‌ریزد
ابروی کماندارت می‌برد به پیشانی		دل ز ناوک چشمت گوش داشتم لیکن
ای شکنج گیسویت مجمع پریشانی		جمع کن به احسانی حافظ پریشان را
حال خود بخواهم گفت پیش آصف ثانی		گر تو فارغی از ما ای نگار سنگین دل

که هم نادیده می‌بینی و هم ننوشته می‌خوانی		هواخواه توام جانا و می‌دانم که می‌دانی
نبیند چشم نابینا خصوص اسرار پنهانی		ملامتگو چه دریابد میان عاشق و معشوق
که از هر رقعه دلقش هزاران بت بیفشانی		بیفشان زلف و صوفی را به پابازی و رقص آور
خدا را یک نفس بنشین گره بگشا ز پیشانی		گشاد کار مشتاقان در آن ابروی دلبند است
که در حسن تو لطفی دید بیش از حد انسانی		ملک در سجده آدم زمین بوس تو نیت کرد
مباد این جمع را یا رب غم از باد پریشانی		چراغ افروز چشم ما نسیم زلف جانان است
ندانی قدر وقت ای دل مگر وقتی که درمانی		دریغا عیش شبگیری که در خواب سحر بگذشت
بکش دشواری منزل به یاد عهد آسانی		ملول از همرهان بودن طریق کاردانی نیست
نگر تا حلقه اقبال ناممکن نجنبانی		خیال چنبر زلفش فریبت می‌دهد حافظ

چون نیک بدیدم به حقیقت به از آنی		گفتند خلایق که تویی یوسف ثانی
ای خسرو خوبان که تو شیرین زمانی		شیرینتر از آنی به شکرخنده که گویم
هرگز نبود غنچه بدین تنگ دهانی		تشبیه دهانت نتوان کرد به غنچه
چون سوسن آزاده چرا جمله زبانی		صد بار بگفتی که دهم زان دهنت کام
ترسم ندهی کامم و جانم بستانی		گویی بدهم کامت و جانت بستانم
بیمار که دیده‌ست بدین سخت کمانی		چشم تو خدنگ از سپر جان گذراند
آن را که دمی از نظر خویش برانی		چون اشک بیندازیش از دیده مردم

گذر به کوی فلان کن در آن زمان که تو دانی		نسیم صبح سعادت بدان نشان که تو دانی
به مردمی نه به فرمان چنان بران که تو دانی		تو پیک خلوت رازی و دیده بر سر راهت
ز لعل روح فزایش ببخش آن که تو دانی		بگو که جان عزیزم ز دست رفت خدا را
تو هم ز روی کرامت چنان بخوان که تو دانی		من این حروف نوشتم چنان که غیر ندانست
اسیر خویش گرفتی بکش چنان که تو دانی		خیال تیغ تو با ما حدیث تشنه و آب است
دقیقه‌ایست نگارا در آن میان که تو دانی		امید در کمر زرکشت چگونه ببندم
حدیث عشق بیان کن بدان زبان که تو دانی		یکیست ترکی و تازی در این معامله حافظ

فراغتی و کتابی و گوشه چمنی		دو یار زیرک و از باده کهن دومنی
اگر چه در پی ام افتند هر دم انجمنی		من این مقام به دنیا و آخرت ندهم
فروخت یوسف مصری به کمترین ثمنی		هر آن که کنج قناعت به گنج دنیا داد
به زهد همچو تویی یا به فسق همچو منی		بیا که رونق این کارخانه کم نشود
در این چمن که گلی بوده است یا سمنی		ز تندباد حوادث نمی‌توان دیدن
که کس به یاد ندارد چنین عجب زمنی		ببین در آینه جام نقش بندی غیب
عجب که بوی گلی هست و رنگ نسترنی		از این سموم که بر طرف بوستان بگذشت
چنین عزیز نگینی به دست اهرمنی		به صبر کوش تو ای دل که حق رها نکند
کجاست فکر حکیمی و رای برهمنی		مزاج دهر تبه شد در این بلا حافظ

تا بدان بیخ غم از دل برکنی		نوش کن جام شراب یک منی
سر گرفته چند چون خم دنی		دل گشاده دار چون جام شراب
کم زنی از خویشتن لاف منی		چون ز جام بیخودی رطلی کشی
جمله رنگ آمیزی و تردامنی		سنگسان شو در قدم نی همچو آب
گردن سالوس و تقوا بشکنی		دل به می دربند تا مردانه وار
خویشتن در پای معشوق افکنی		خیز و جهدی کن چو حافظ تا مگر

برگ صبوح ساز و بده جام یک منی		صبح است و ژاله می‌چکد از ابر بهمنی
می تا خلاص بخشدم از مایی و منی		در بحر مایی و منی افتاده‌ام بیار
در کار یار باش که کاریست کردنی		خون پیاله خور که حلال است خون او
مطرب نگاه دار همین ره که می‌زنی		ساقی به دست باش که غم در کمین ماست
خوش بگذران و بشنو از این پیر منحنی		می ده که سر به گوش من آورد چنگ و گفت
تا بشنوی ز صوت مغنی هوالغنی		ساقی به بی‌نیازی رندان که می بده

سود و سرمایه بسوزی و محابا نکنی		ای که در کشتن ما هیچ مدارا نکنی
قصد این قوم خطا باشد هان تا نکنی		دردمندان بلا زهر هلاهل دارند
شرط انصاف نباشد که مداوا نکنی		رنج ما را که توان برد به یک گوشه چشم
به تفرج گذری بر لب دریا نکنی		دیده ما چو به امید تو دریاست چرا
قول صاحب غرضان است تو آن‌ها نکنی		نقل هر جور که از خلق کریمت کردند
از خدا جز می و معشوق تمنا نکنی		بر تو گر جلوه کند شاهد ما ای زاهد
که دعایی ز سر صدق جز آن جا نکنی		حافظا سجده به ابروی چو محرابش بر

خون خوری گر طلب روزی ننهاده کنی		بشنو این نکته که خود را ز غم آزاده کنی
حالیا فکر سبو کن که پر از باده کنی		آخرالامر گل کوزه گران خواهی شد
عیش با آدمی ای چند پری زاده کنی		گر از آن آدمیانی که بهشتت هوس است
مگر اسباب بزرگی همه آماده کنی		تکیه بر جای بزرگان نتوان زد به گزاف
گر نگاهی سوی فرهاد دل افتاده کنی		اجرها باشدت ای خسرو شیرین دهنان
مگر از نقش پراگنده ورق ساده کنی		خاطرت کی رقم فیض پذیرد هیهات
ای بسا عیش که با بخت خداداده کنی		کار خود گر به کرم بازگذاری حافظ
که جهان پرسمن و سوسن آزاده کنی		ای صبا بندگی خواجه جلال الدین کن

اسباب جمع داری و کاری نمی‌کنی		ای دل به کوی عشق گذاری نمی‌کنی
باز ظفر به دست و شکاری نمی‌کنی		چوگان حکم در کف و گویی نمی‌زنی
در کار رنگ و بوی نگاری نمی‌کنی		این خون که موج می‌زند اندر جگر تو را
بر خاک کوی دوست گذاری نمی‌کنی		مشکین از آن نشد دم خلقت که چون صبا
کز گلشنش تحمل خاری نمی‌کنی		ترسم کز این چمن نبری آستین گل
وان را فدای طره یاری نمی‌کنی		در آستین جان تو صد نافه مدرج است
و اندیشه از بلای خماری نمی‌کنی		ساغر لطیف و دلکش و می افکنی به خاک
گر جمله می‌کنند تو باری نمی‌کنی		حافظ برو که بندگی پادشاه وقت

همی‌گفت این معما با قرینی		سحرگه ره روی در سرزمینی
که در شیشه برآرد <sup>(بماند)</sup> اربعینی		که ای صوفی شراب آن گه شود صاف
که صد بت باشدش در آستینی		خدا زان خرقه بیزار است صد بار
نیازی عرضه کن بر نازنینی		مروت گر چه نامی بی‌نشان است
اگر رحمی کنی بر خوشه چینی		ثوابت باشد ای دارای خرمن
نه درمان دلی نه درد دینی		نمی‌بینم نشاط عیش در کس
چراغی برکند خلوت نشینی		درون‌ها تیره شد باشد که از غیب
چه خاصیت دهد نقش نگینی		گر انگشت سلیمانی نباشد
چه باشد گر بسازد با غمینی		اگر چه رسم خوبان تندخوییست
مآل خویش را از پیش بینی		ره میخانه بنما تا بپرسم
نه دانشمند را علم الیقینی		نه حافظ را حضور درس خلوت

ور نه هر فتنه که بینی همه از خود بینی		تو مگر بر لب آبی به هوس بنشینی
که بر این چاکر دیرینه کسی نگزینی		به خدایی که تویی بنده بگزیده او
بی دلی سهل بود گر نبود بی‌دینی		گر امانت به سلامت ببرم باکی نیست
آفرین بر تو که شایسته صد چندینی		ادب و شرم تو را خسرو مه رویان کرد
ظاهرا مصلحت وقت در آن می‌بینی		عجب از لطف تو ای گل که نشستی با خار
عاشقان را نبود چاره به جز مسکینی		صبر بر جور رقیبت چه کنم گر نکنم
که تو خوشتر ز گل و تازه‌تر از نسرینی		باد صبحی به هوایت ز گلستان برخاست
گر بر این منظر بینش نفسی بنشینی		شیشه بازی سرشکم نگری از چپ و راست
ای که منظور بزرگان حقیقت بینی		سخنی بی‌غرض از بنده مخلص بشنو
بهتر آن است که با مردم بد ننشینی		نازنینی چو تو پاکیزه دل و پاک نهاد
بلغ الطاقه یا مقله عینی بینی		سیل این اشک روان صبر و دل حافظ برد
لایق بندگی خواجه جلال الدینی		تو بدین نازکی و سرکشی ای شمع چگل

من نگویم چه کن ار اهل دلی خود تو بگوی		ساقیا سایه ابر است و بهار و لب جوی
دلق آلوده صوفی به می ناب بشوی		بوی یک رنگی از این نقش نمی‌آید خیز
ای جهان دیده ثبات قدم از سفله مجوی		سفله طبع است جهان بر کرمش تکیه مکن
از در عیش درآ و به ره عیب مپوی		دو نصیحت کنمت بشنو و صد گنج ببر
بیخ نیکی بنشان و ره تحقیق بجوی		شکر آن را که دگربار رسیدی به بهار
ور نه هرگز گل و نسرین ندمد ز آهن و روی		روی جانان طلبی آینه را قابل ساز
خواجه تقصیر مفرما گل توفیق ببوی		گوش بگشای که بلبل به فغان می‌گوید
آفرین بر نفست باد که خوش بردی بوی		گفتی از حافظ ما بوی ریا می‌آید

می‌خواند دوش درس مقامات معنوی		بلبل ز شاخ سرو به گلبانگ پهلوی
تا از درخت نکته توحید بشنوی		یعنی بیا که آتش موسی نمود گل
تا خواجه می خورد به غزل‌های پهلوی		مرغان باغ قافیه سنجند و بذله گوی
زنهار دل مبند بر اسباب دنیوی		جمشید جز حکایت جام از جهان نبرد
ما را بکشت یار به انفاس عیسوی		این قصه عجب شنو از بخت واژگون
کاین عیش نیست درخور اورنگ خسروی		خوش وقت بوریا و گدایی و خواب امن
مخموریت مباد که خوش مست می‌روی		چشمت به غمزه خانه مردم خراب کرد
کای نور چشم من به جز از کشته ندروی		دهقان سالخورده چه خوش گفت با پسر
کاشفته گشت طره دستار مولوی		ساقی مگر وظیفه حافظ زیاده داد

تا راهرو نباشی کی راهبر شوی		ای بی‌خبر بکوش که صاحب خبر شوی
هان ای پسر بکوش که روزی پدر شوی		در مکتب حقایق پیش ادیب عشق
تا کیمیای عشق بیابی و زر شوی		دست از مس وجود چو مردان ره بشوی
آن گه رسی به خویش که بی خواب و خور شوی		خواب و خورت ز مرتبه خویش دور کرد
بالله کز آفتاب فلک خوبتر شوی		گر نور عشق حق به دل و جانت اوفتد
کز آب هفت بحر به یک موی تر شوی		یک دم غریق بحر خدا شو گمان مبر
در راه ذوالجلال چو بی پا و سر شوی		از پای تا سرت همه نور خدا شود
زین پس شکی نماند که صاحب نظر شوی		وجه خدا اگر شودت منظر نظر
در دل مدار هیچ که زیر و زبر شوی		بنیاد هستی تو چو زیر و زبر شود
باید که خاک درگه اهل هنر شوی		گر در سرت هوای وصال است حافظا

گفت بازآی که دیرینه این درگاهی		سحرم هاتف میخانه به دولتخواهی
پرتو جام جهان بین دهدت آگاهی		همچو جم جرعه ما کش که ز سر دو جهان
که ستانند و دهند افسر شاهنشاهی		بر در میکده رندان قلندر باشند
دست قدرت نگر و منصب صاحب جاهی		خشت زیر سر و بر تارک هفت اختر پای
به فلک بر شد و دیوار بدین کوتاهی		سر ما و در میخانه که طرف بامش
ظلمات است بترس از خطر گمراهی		قطع این مرحله بی همرهی خضر مکن
کمترین ملک تو از ماه بود تا ماهی		اگرت سلطنت فقر ببخشند ای دل
مسند خواجگی و مجلس تورانشاهی		تو دم فقر ندانی زدن از دست مده
عملت چیست که فردوس برین می‌خواهی		حافظ خام طمع شرمی از این قصه بدار

در فکرت تو پنهان صد حکمت الهی		ای در رخ تو پیدا انوار پادشاهی
صد چشمه آب حیوان از قطره سیاهی		کلک تو بارک الله بر ملک و دین گشاده
ملک آن توست و خاتم فرمای هر چه خواهی		بر اهرمن نتابد انوار اسم اعظم
بر عقل و دانش او خندند مرغ و ماهی		در حکمت سلیمان هر کس که شک نماید
مرغان قاف دانند آیین پادشاهی		باز ار چه گاه گاهی بر سر نهد کلاهی
تنها جهان بگیرد بی منت سپاهی		تیغی که آسمانش از فیض خود دهد آب
تعویذ جان فزایی افسون عمر کاهی		کلک تو خوش نویسد در شان یار و اغیار
و ای دولت تو ایمن از وصمت تباهی		ای عنصر تو مخلوق از کیمیای عزت
تا خرقه‌ها بشوییم از عجب خانقاهی		ساقی بیار آبی از چشمه خرابات
اینک ز بنده دعوی و از محتسب گواهی		عمریست پادشاها کز می تهیست جامم
یاقوت سرخ رو را بخشند رنگ کاهی		گر پرتوی ز تیغت بر کان و معدن افتد
گر حال بنده پرسی از باد صبحگاهی		دانم دلت ببخشد بر عجز شب نشینان
ما را چگونه زیبد دعوی بی‌گناهی		جایی که برق عصیان بر آدم صفی زد
رنجش ز بخت منما بازآ به عذرخواهی		حافظ چو پادشاهت گه گاه می‌برد نام

خرقه جایی گرو باده و دفتر جایی		در همه دیر مغان نیست چو من شیدایی
از خدا می‌طلبم صحبت روشن رایی		دل که آیینه شاهیست غباری دارد
که دگر می نخورم بی رخ بزم آرایی		کرده‌ام توبه به دست صنم باده فروش
نروند اهل نظر از پی نابینایی		نرگس ار لاف زد از شیوه چشم تو مرنج
ور نه پروانه ندارد به سخن پروایی		شرح این قصه مگر شمع برآرد به زبان
در کنارم بنشانند سهی بالایی		جوی‌ها بسته‌ام از دیده به دامان که مگر
گشت هر گوشه چشم از غم دل دریایی		کشتی باده بیاور که مرا بی رخ دوست
کز وی و جام می‌ام نیست به کس پروایی		سخن غیر مگو با من معشوقه پرست
بر در میکده‌ای با دف و نی ترسایی		این حدیثم چه خوش آمد که سحرگه می‌گفت
آه اگر از پی امروز بود فردایی		گر مسلمانی از این است که حافظ دارد

خیال سبزخطی نقش بسته‌ام جایی		به چشم کرده‌ام ابروی ماه سیمایی
از آن کمانچه ابرو رسد به طغرایی		امید هست که منشور عشقبازی من
در آرزوی سر و چشم مجلس آرایی		سرم ز دست بشد چشم از انتظار بسوخت
بیا ببین که کرا می‌کند تماشایی		مکدر است دل آتش به خرقه خواهم زد
که می‌رویم به داغ بلندبالایی		به روز واقعه تابوت ما ز سرو کنید
که نیستش به کس از تاج و تخت پروایی		زمام دل به کسی داده‌ام من درویش
عجب مدار سری اوفتاده در پایی		در آن مقام که خوبان ز غمزه تیغ زنند
کجا بود به فروغ ستاره پروایی		مرا که از رخ او ماه در شبستان است
که حیف باشد از او غیر او تمنایی		فراق و وصل چه باشد رضای دوست طلب
اگر سفینه حافظ رسد به دریایی		درر ز شوق برآرند ماهیان به نثار

بدان مردم دیده روشنایی		سلامی چو بوی خوش آشنایی
بدان شمع خلوتگه پارسایی		درودی چو نور دل پارسایان
دلم خون شد از غصه ساقی کجایی		نمی‌بینم از همدمان هیچ بر جای
فروشند مفتاح مشکل گشایی		ز کوی مغان رخ مگردان که آن جا
ز حد می‌برد شیوه بی‌وفایی		عروس جهان گر چه در حد حسن است
نخواهد ز سنگین دلان مومیایی		دل خسته من گرش همتی هست
که در تابم از دست زهد ریایی		می صوفی افکن کجا می‌فروشند
که گویی نبوده‌ست خود آشنایی		رفیقان چنان عهد صحبت شکستند
بسی پادشایی کنم در گدایی		مرا گر تو بگذاری ای نفس طامع
ز همصحبت بد جدایی جدایی		بیاموزمت کیمیای سعادت
چه دانی تو ای بنده کار خدایی		مکن حافظ از جور دوران شکایت

دل بی تو به جان آمد وقت است که بازآیی		ای پادشه خوبان داد از غم تنهایی
دریاب ضعیفان را در وقت توانایی		دایم گل این بستان شاداب نمی‌ماند
گفتا غلطی بگذر زین فکرت سودایی		دیشب گله زلفش با باد همی‌کردم
این است حریف ای دل تا باد نپیمایی		صد باد صبا این جا با سلسله می‌رقصند
کز دست بخواهد شد پایاب شکیبایی		مشتاقی و مهجوری دور از تو چنانم کرد
رخساره به کس ننمود آن شاهد هرجایی		یا رب به که شاید گفت این نکته که در عالم
شمشاد خرامان کن تا باغ بیارایی		ساقی چمن گل را بی روی تو رنگی نیست
و ای یاد توام مونس در گوشه تنهایی		ای درد توام درمان در بستر ناکامی
لطف آن چه تو اندیشی حکم آن چه تو فرمایی		در دایره قسمت ما نقطه تسلیمیم
کفر است در این مذهب خودبینی و خودرایی		فکر خود و رای خود در عالم رندی نیست
تا حل کنم این مشکل در ساغر مینایی		زین دایره مینا خونین جگرم می ده
شادیت مبارک باد ای عاشق شیدایی		حافظ شب هجران شد بوی خوش وصل آمد

هر جا که روی زود پشیمان به درآیی		ای دل گر از آن چاه زنخدان به درآیی
آدم صفت از روضه رضوان به درآیی		هش دار که گر وسوسه عقل کنی گوش
گر تشنه لب از چشمه حیوان به درآیی		شاید که به آبی فلکت دست نگیرد
باشد که چو خورشید درخشان به درآیی		جان می‌دهم از حسرت دیدار تو چون صبح
کز غنچه چو گل خرم و خندان به درآیی		چندان چو صبا بر تو گمارم دم همت
وقت است که همچون مه تابان به درآیی		در تیره شب هجر تو جانم به لب آمد
تا بو که تو چون سرو خرامان به درآیی		بر رهگذرت بسته‌ام از دیده دو صد جوی
بازآید و از کلبه احزان به درآیی		حافظ مکن اندیشه که آن یوسف مه رو

این گفت سحرگه گل بلبل تو چه می‌گویی		می خواه و گل افشان کن از دهر چه می‌جویی
لب گیری و رخ بوسی می نوشی و گل بویی		مسند به گلستان بر تا شاهد و ساقی را
تا سرو بیاموزد از قد تو دلجویی		شمشاد خرامان کن و آهنگ گلستان کن
ای شاخ گل رعنا از بهر که می‌رویی		تا غنچه خندانت دولت به که خواهد داد
دریاب و بنه گنجی از مایه نیکویی		امروز که بازارت پرجوش خریدار است
طرف هنری بربند از شمع نکورویی		چون شمع نکورویی در رهگذر باد است
خوش بودی اگر بودی بوییش ز خوش خویی		آن طره که هر جعدش صد نافه چین ارزد
بلبل به نواسازی حافظ به غزل گویی		هر مرغ به دستانی در گلشن شاه آمد

