ای آتشی افروخته در بیشه اندیشه‌ها		ای رستخیز ناگهان وی رحمت بی‌منتها
بر مستمندان آمدی چون بخشش و فضل خدا		امروز خندان آمدی مفتاح زندان آمدی
مطلب تویی طالب تویی هم منتها هم مبتدا		خورشید را حاجب تویی اومید را واجب تویی
هم خویش حاجت خواسته هم خویشتن کرده روا		در سینه‌ها برخاسته اندیشه را آراسته
باقی بهانه‌ست و دغل کاین علت آمد وان دوا		ای روح بخش بی‌بدل وی لذت علم و عمل
گه مست حورالعین شده گه مست نان و شوربا		ما زان دغل کژبین شده با بی‌گنه در کین شده
کز بهر نان و بقل را چندین نشاید ماجرا		این سکر بین هل عقل را وین نقل بین هل نقل را
و اندر میان جنگ افکنی فی اصطناع لا یری		تدبیر صدرنگ افکنی بر روم و بر زنگ افکنی
جان رب خلصنی زنان والله که لاغست ای کیا		می‌مال پنهان گوش جان می‌نه بهانه بر کسان
کاغذ بنه بشکن قلم ساقی درآمد الصلا		خامش که بس مستعجلم رفتم سوی پای علم

در حلقه سودای تو روحانیان را حال‌ها		ای طایران قدس را عشقت فزوده بال‌ها
ماهت نخوانم ای فزون از ماه‌ها و سال‌ها		افلاک از تو سرنگون خاک از تو چون دریای خون
دانی سران را هم بود اندر تبع دنبال‌ها		ای سروران را تو سند بشمار ما را زان عدد
با نقد تو جان کاسدی پامال گشته مال‌ها		سازی ز خاکی سیدی بر وی فرشته حاسدی
آن کو چنین شد حال او بر روی دارد خال‌ها		آن کو تو باشی بال او ای رفعت و اجلال او
صراف زر هم می‌نهد جو بر سر مثقال‌ها		گیرم که خارم خار بد خار از پی گل می‌زهد
قالی بدست این حال‌ها حالی بدست این قال‌ها		فکری بدست افعال‌ها خاکی بدست این مال‌ها
عشقی و شکری با گله آرام با زلزال‌ها		آغاز عالم غلغله پایان عالم زلزله
فال وصال آرد سبق کان عشق زد این فال‌ها		توقیع شمس آمد شفق طغرای دولت عشق حق
چون مه منور خرقه‌ها چون گل معطر شال‌ها		از رحمه للعالمین اقبال درویشان ببین
او صد دلیل آورده و ما کرده استدلال‌ها		عشق امر کل ما رقعه‌ای او قلزم و ما جرعه‌ای
جان را از او خالی مکن تا بردهد اعمال‌ها		آب حیات آمد سخن کاید ز علم من لدن
بر اهل صورت شد سخن تفصیل‌ها اجمال‌ها		بر اهل معنی شد سخن اجمال‌ها تفصیل‌ها

زان سوی او چندان وفا زین سوی تو چندین جفا		ای دل چه اندیشیده‌ای در عذر آن تقصیرها
زان سوی او چندان نعم زین سوی تو چندین خطا		زان سوی او چندان کرم زین سو خلاف و بیش و کم
زان سوی او چندان کشش چندان چشش چندان عطا		زین سوی تو چندین حسد چندین خیال و ظن بد
چندین کشش از بهر چه تا دررسی در اولیا		چندین چشش از بهر چه تا جان تلخت خوش شود
آن دم تو را او می‌کشد تا وارهاند مر تو را		از بد پشیمان می‌شوی الله گویان می‌شوی
آن لحظه ترساننده را با خود نمی‌بینی چرا		از جرم ترسان می‌شوی وز چاره پرسان می‌شوی
گاهی بغلطاند چنین گاهی ببازد در هوا		گر چشم تو بربست او چون مهره‌ای در دست او
گاهی نهد در جان تو نور خیال مصطفی		گاهی نهد در طبع تو سودای سیم و زر و زن
یا بگذرد یا بشکند کشتی در این گرداب‌ها		این سو کشان سوی خوشان وان سو کشان با ناخوشان
کز گنبد هفت آسمان در گوش تو آید صدا		چندان دعا کن در نهان چندان بنال اندر شبان
چون شد ز حد از آسمان آمد سحرگاهش ندا		بانک شعیب و ناله‌اش وان اشک همچون ژاله‌اش
فردوس خواهی دادمت خامش رها کن این دعا		گر مجرمی بخشیدمت وز جرم آمرزیدمت
گر هفت بحر آتش شود من درروم بهر لقا		گفتا نه این خواهم نه آن دیدار حق خواهم عیان
من در جحیم اولیترم جنت نشاید مر مرا		گر رانده آن منظرم بستست از او چشم ترم
من سوختم زین رنگ و بو کو فر انوار بقا		جنت مرا بی‌روی او هم دوزخست و هم عدو
که چشم نابینا شود چون بگذرد از حد بکا		گفتند باری کم گری تا کم نگردد مبصری
هر جزو من چشمی شود کی غم خورم من از عمی		گفت ار دو چشمم عاقبت خواهند دیدن آن صفت
تا کور گردد آن بصر کو نیست لایق دوست را		ور عاقبت این چشم من محروم خواهد ماندن
یار یکی انبان خون یار یکی شمس ضیا		اندر جهان هر آدمی باشد فدای یار خود
ما را دریغ آید که خود فانی کنیم از بهر لا		چون هر کسی درخورد خود یاری گزید از نیک و بد
پس بایزیدش گفت چه پیشه گزیدی ای دغا		روزی یکی همراه شد با بایزید اندر رهی

ای درشکسته جام ما ای بردریده دام ما		ای یوسف خوش نام ما خوش می‌روی بر بام ما
آتش زدی در عود ما نظاره کن در دود ما		ای دلبر و مقصود ما ای قبله و معبود ما
پا وامکش از کار ما بستان گرو دستار ما		ای یار ما عیار ما دام دل خمار ما
وز آتش سودای دل ای وای دل ای وای ما		در گل بمانده پای دل جان می‌دهم چه جای دل

آن رنگ بین وان هنگ بین وان ماه بدر اندر قبا		آن شکل بین وان شیوه بین وان قد و خد و دست و پا
از شمع گویم یا لگن یا رقص گل پیش صبا		از سرو گویم یا چمن از لاله گویم یا سمن
بر کاروان دل زده یک دم امان ده یا فتی		ای عشق چون آتشکده در نقش و صورت آمده
ای فرخ پیروز من از روی آن شمس الضحی		در آتش و در سوز من شب می‌برم تا روز من
خود را زمین برمی‌زنم زان پیش کو گوید صلا		بر گرد ماهش می‌تنم بی‌لب سلامش می‌کنم
غایب مبادا صورتت یک دم ز پیش چشم ما		گشته خیال همنشین با عاشقان آتشین
خوابت که می‌بندد چنین اندر صباح و در مسا		ای دل قرار تو چه شد وان کار و بار تو چه شد
وان سنبل ابروی او وان لعل شیرین ماجرا		دل گفت حسن روی او وان نرگس جادوی او
من دوش نام دیگرت کردم که درد بی‌دوا		ای عشق پیش هر کسی نام و لقب داری بسی
گندم فرست ای جان که تا خیره نگردد آسیا		ای رونق جانم ز تو چون چرخ گردانم ز تو
بگداخت جانم زین هوس ارفق بنا یا ربنا		دیگر نخواهم زد نفس این بیت را می‌گوی و بس

زیرا نمی‌دانی شدن همرنگ ما همرنگ ما		بگریز ای میر اجل از ننگ ما از ننگ ما
سالم نماند یک رگت بر چنگ ما بر چنگ ما		از حمله‌های جند او وز زخم‌های تند او
بیخود شوی آنگه کنی آهنگ ما آهنگ ما		اول شرابی درکشی سرمست گردی از خوشی
چون شیشه گشتی برشکن بر سنگ ما بر سنگ ما		زین باده می‌خواهی برو اول تنک چون شیشه شو
از دل فراخی‌ها برد دلتنگ ما دلتنگ ما		هر کان می احمر خورد بابرگ گردد برخورد
بس با شهان پهلو زند سرهنگ ما سرهنگ ما		بس جره‌ها در جو زند بس بربط شش تو زند
با مقنعه کی تان شدن در جنگ ما در جنگ ما		ماده است مریخ زمن این جا در این خنجر زدن
گر قیصری اندرگذر از زنگ ما از زنگ ما		گر تیغ خواهی تو ز خور از بدر برسازی سپر
تا نشکند کشتی تو در گنگ ما در گنگ ما		اسحاق شو در نحر ما خاموش شو در بحر ما

باشد که بگشایی دری گویی که برخیز اندرآ		بنشسته‌ام من بر درت تا بوک برجوشد وفا
ای صد هزاران مرحمت بر روی خوبت دایما		غرقست جانم بر درت در بوی مشک و عنبرت
عالم اگر برهم رود عشق تو را بادا بقا		ماییم مست و سرگران فارغ ز کار دیگران
صد قرن نو پیدا شود بیرون ز افلاک و خلا		عشق تو کف برهم زند صد عالم دیگر کند
خورشید را درکش به جل ای شهسوار هل اتی		ای عشق خندان همچو گل وی خوش نظر چون عقل کل
چون نام رویت می‌برم دل می‌رود والله ز جا		امروز ما مهمان تو مست رخ خندان تو
کو جام غیر جام تو ای ساقی شیرین ادا		کو بام غیر بام تو کو نام غیر نام تو
ای کاشکی درخوابمی در خواب بنمودی لقا		گر زنده جانی یابمی من دامنش برتابمی
زیرا که سرمست و خوشم زان چشم مست دلربا		ای بر درت خیل و حشم بیرون خرام ای محتشم
سنگ و کلوخی باشد او او را چرا خواهم بلا		آن کس که بیند روی تو مجنون نگردد کو بگو
ای شاه و سلطان بشر لا تبل نفسا بالعمی		رنج و بلایی زین بتر کز تو بود جان بی‌خبر
از آشنایان منقطع با بحر گشته آشنا		جان‌ها چو سیلابی روان تا ساحل دریای جان
الحمدلله گوید آن وین آه و لا حول و لا		سیلی روان اندر وله سیلی دگر گم کرده ره
بر بندگان خود را زده باری کرم باری عطا		ای آفتابی آمده بر مفلسان ساقی شده
وان چنگ زار از چنگ تو افکنده سر پیش از حیا		گل دیده ناگه مر تو را بدریده جان و جامه را
زیرا نهد لب بر لبت تا از تو آموزد نوا		مقبلترین و نیک پی در برج زهره کیست نی
رقصان شده در نیستان یعنی تعز من تشا		نی‌ها و خاصه نیشکر بر طمع این بسته کمر
دف گفت می‌زن بر رخم تا روی من یابد بها		بد بی‌تو چنگ و نی حزین برد آن کنار و بوسه این
تا آن چه دوشش فوت شد آن را کند این دم قضا		این جان پاره پاره را خوش پاره پاره مست کن
والله نگویم بعد از این هشیار شرحت ای خدا		حیفست ای شاه مهین هشیار کردن این چنین
یا بنده را با لطف تو شد صوفیانه ماجرا		یا باده ده حجت مجو یا خود تو برخیز و برو

صد جان برافشانم بر او گویم هنییا مرحبا		جز وی چه باشد کز اجل اندررباید کل ما
صبر و قرارم برده‌ای ای میزبان زوتر بیا		رقصان سوی گردون شوم زان جا سوی بی‌چون شوم
گه شیرخواره می‌بری گه می‌کشانی دایه را		از مه ستاره می‌بری تو پاره پاره می‌بری
من آردم گندم نیم چون آمدم در آسیا		گر موی من چون شیر شد از شوق مردن پیر شد
زاده مهم نی سنبله در آسیا باشم چرا		در آسیا گندم رود کز سنبله زادست او
زان جا به سوی مه رود نی در دکان نانبا		نی نی فتد در آسیا هم نور مه از روزنی
خاموش کن تا نشنود این قصه را باد هوا		با عقل خود گر جفتمی من گفتنی‌ها گفتمی

آن جام جان افزای را برریز بر جان ساقیا		من از کجا پند از کجا باده بگردان ساقیا
دور از لب بیگانگان پیش آر پنهان ساقیا		بر دست من نه جام جان ای دستگیر عاشقان
آن عاشق نانباره را کنجی بخسبان ساقیا		نانی بده نان خواره را آن طامع بیچاره را
برجه گدارویی مکن در بزم سلطان ساقیا		ای جان جان جان جان ما نامدیم از بهر نان
چون مست گردد پیر ده رو سوی مستان ساقیا		اول بگیر آن جام مه بر کفه آن پیر نه
ور شرم داری یک قدح بر شرم افشان ساقیا		رو سخت کن ای مرتجا مست از کجا شرم از کجا
تا بخت ما خندان شود پیش آی خندان ساقیا		برخیز ای ساقی بیا ای دشمن شرم و حیا

استیزه رو گر نیستی او از کجا شیر از کجا		بر خوان شیران یک شبی بوزینه‌ای همراه شد
آخر چه گستاخی است این والله خطا والله خطا		بنگر که از شمشیر شه در قهرمان خون می‌چکد
تو دشمن خود نیستی بر وی منه تو پنجه را		گر طفل شیری پنجه زد بر روی مادر ناگهان
بسیار نقش آدمی دیدم که بود آن اژدها		آن کو ز شیران شیر خورد او شیر باشد نیست مرد

هین زهره را کالیوه کن زان نغمه‌های جان فزا		ای طوطی عیسی نفس وی بلبل شیرین نوا
با چهره‌ای چون زعفران با چشم تر آید گوا		دعوی خوبی کن بیا تا صد عدو و آشنا
که داد ده ما را ز غم کو گشت در ظلم اژدها		غم جمله را نالان کند تا مرد و زن افغان کند
تا غلغل افتد در عدم از عدل تو ای خوش صدا		غم را بدرانی شکم با دورباش زیر و بم
ارواح را فرهاد کن در عشق آن شیرین لقا		ساقی تو ما را یاد کن صد خیک را پرباد کن
دردم ز راه مقبلی در گوش ما نفخه خدا		چون تو سرافیل دلی زنده کن آب و گلی
هین از نسیم باد جان که را ز گندم کن جدا		ما همچو خرمن ریخته گندم به کاه آمیخته
تا گل به سوی گل رود تا دل برآید بر سما		تا غم به سوی غم رود خرم سوی خرم رود
در گوش یک باران خوش موقوف یک باد صبا		این دانه‌های نازنین محبوس مانده در زمین
سری که نفکندست کس در گوش اخوان صفا		خاموش کن آخر دمی دستور بودی گفتمی

ای از تو آبستن چمن و ای از تو خندان باغ‌ها		ای نوبهار عاشقان داری خبر از یار ما
ماه تو خوش سال تو خوش ای سال و مه چاکر تو را		ای قیل و ای قال تو خوش و ای جمله اشکال تو خوش

کای گل گریز اندر شکر چون گشتی از گلشن جدا		ای باد بی‌آرام ما با گل بگو پیغام ما
شکر خوش و گل هم خوش و از هر دو شیرینتر وفا		ای گل ز اصل شکری تو با شکر لایقتری
در دولت شکر بجه از تلخی جور فنا		رخ بر رخ شکر بنه لذت بگیر و بو بده
بستان به بستان می‌روی آن جا که خیزد نقش‌ها		در سر خلقان می‌روی در راه پنهان می‌روی
کامد پیامت زان سری پرها بنه بی‌پر بیا		ای گل تو مرغ نادری برعکس مرغان می‌پری
زان جامه‌ها بدریده‌ای ای کربز لعلین قبا		ای گل تو این‌ها دیده‌ای زان بر جهان خندیده‌ای
کای هر که خواهد نردبان تا جان سپارد در بلا		گل‌های پار از آسمان نعره زنان در گلستان
از شیشه گلابگر چون روح از آن جام سما		هین از ترشح زین طبق بگذر تو بی‌ره چون عرق
بودیم ما همچون شما ما روح گشتیم الصلا		ای مقبل و میمون شما با چهره گلگون شما
ای بود ما آهن صفت وی لطف حق آهن ربا		از گلشکر مقصود ما لطف حقست و بود ما
ما را نمی‌خواهد مگر خواهم شما را بی‌شما		آهن خرد آیینه گر بر وی نهد زخم شرر
با کس نیارم گفت من آن‌ها که می‌گویی مرا		هان ای دل مشکین سخن پایان ندارد این سخن
بی حرف و صوت و رنگ و بو بی‌شمس کی تابد ضیا		ای شمس تبریزی بگو سر شهان شاه خو

افتاده در غرقابه‌ای تا خود که داند آشنا		ای عاشقان ای عاشقان امروز ماییم و شما
مرغان آبی را چه غم تا غم خورد مرغ هوا		گر سیل عالم پر شود هر موج چون اشتر شود
زان سان که ماهی را بود دریا و طوفان جان فزا		ما رخ ز شکر افروخته با موج و بحر آموخته
ای موسی عمران بیا بر آب دریا زن عصا		ای شیخ ما را فوطه ده وی آب ما را غوطه ده
سودای آن ساقی مرا باقی همه آن شما		این باد اندر هر سری سودای دیگر می‌پزد
امروز می در می‌دهد تا برکند از ما قبا		دیروز مستان را به ره بربود آن ساقی کله
خوش خوش کشانم می‌بری آخر نگویی تا کجا		ای رشک ماه و مشتری با ما و پنهان چون پری
خواهی سوی مستیم کش خواهی ببر سوی فنا		هر جا روی تو با منی ای هر دو چشم و روشنی
هر دم تجلی می‌رسد برمی‌شکافد کوه را		عالم چو کوه طور دان ما همچو موسی طالبان
یک پاره گوهر می‌شود یک پاره لعل و کهربا		یک پاره اخضر می‌شود یک پاره عبهر می‌شود
ای که چه باد خورده‌ای ما مست گشتیم از صدا		ای طالب دیدار او بنگر در این کهسار او

ما را تو کن همراه خود چیزی بده درویش را		با روی همچون ماه خود با لطف مسکین خواه خود
با ما چه همره می‌کنی چیزی بده درویش را		چون جلوه مه می‌کنی وز عشق آگه می‌کنی
نی دلق صدپاره کشان چیزی بده درویش را		درویش را چه بود نشان جان و زبان درفشان
هم راز و هم محرم تویی چیزی بده درویش را		هم آدم و آن دم تویی هم عیسی و مریم تویی
خار از تو نسرین می‌شود چیزی بده درویش را		تلخ از تو شیرین می‌شود کفر از تو چون دین می‌شود
سلطان سلطانان من چیزی بده درویش را		جان من و جانان من کفر من و ایمان من
منگر به تن بنگر به من چیزی بده درویش را		ای تن پرست بوالحزن در تن مپیچ و جان مکن
بر عشق جان افشان کنم چیزی بده درویش را		امروز ای شمع آن کنم بر نور تو جولان کنم
خود را بگو تو چیستی چیزی بده درویش را		تو عیب ما را کیستی تو مار یا ماهیستی
تو محتشم او محتشم چیزی بده درویش را		جان را درافکن در عدم زیرا نشاید ای صنم

ای عیسی پنهان شده بر طارم مینا بیا		ای یوسف آخر سوی این یعقوب نابینا بیا
یعقوب مسکین پیر شد ای یوسف برنا بیا		از هجر روزم قیر شد دل چون کمان بد تیر شد
گاوی خدایی می‌کند از سینه سینا بیا		ای موسی عمران که در سینه چه سیناهاستت
در گور تن تنگ آمدم ای جان باپهنا بیا		رخ زعفران رنگ آمدم خم داده چون چنگ آمدم
ای دیده بینا به حق وی سینه دانا بیا		خورشید پیشت چون شفق ای برده از شاهان سبق
دل داده‌ام دیر است من تا جان دهم جانا بیا		ای جان تو و جان‌ها چو تن بی‌جان چه ارزد خود بدن
اول تو ای دردا برو و آخر تو درمانا بیا		تا برده‌ای دل را گرو شد کشت جانم در درو
اندر دل بیچاره‌ام چون غیر تو شد لا بیا		ای تو دوا و چاره‌ام نور دل صدپاره‌ام
دی بر دلش تیری بزن دی بر سرش خارا بیا		نشناختم قدر تو من تا چرخ می‌گوید ز فن
کس نیست شاها محرمت در قرب او ادنی بیا		ای قاب قوس مرتبت وان دولت بامکرمت
تبریز چون عرش مکین از مسجد اقصی بیا		مخدوم جانم شمس دین از جاهت ای روح الامین

جان گفت ای نادی خوش اهلا و سهلا مرحبا		آمد ندا از آسمان جان را که بازآ الصلا
یک بار دیگر بانگ زن تا برپرم بر هل اتی		سمعا و طاعه ای ندا هر دم دو صد جانت فدا
آخر کجا می‌خوانیم گفتا برون از جان و جا		ای نادره مهمان ما بردی قرار از جان ما
بر چرخ بنهم نردبان تا جان برآید بر علا		از پای این زندانیان بیرون کنم بند گران
دل بر غریبی می‌نهی این کی بود شرط وفا		تو جان جان افزاستی آخر ز شهر ماستی
آن گنده پیر کابلی صد سحر کردت از دغا		آوارگی نوشت شده خانه فراموشت شده
چون برنمی‌گردد سرت چون دل نمی‌جوشد تو را		این قافله بر قافله پویان سوی آن مرحله
ای بس رفیق و همنفس آن جا نشسته گوش ما		بانگ شتربان و جرس می‌نشنود از پیش و پس
نعره زنان در گوش ما که سوی شاه آ ای گدا		خلقی نشسته گوش ما مست و خوش و بی‌هوش ما

انا فتحنا الصلا بازآ ز بام از در درآ		ای یوسف خوش نام ما خوش می‌روی بر بام ما
این جان سرگردان من از گردش این آسیا		ای بحر پرمرجان من والله سبک شد جان من
اشتر بخوابان هین هله نه از بهر من بهر خدا		ای ساربان با قافله مگذر مرو زین مرحله
از چون مگو بی‌چون برو زیرا که جان را نیست جا		نی نی برو مجنون برو خوش در میان خون برو
گر خرقه تو چاک شد جان تو را نبود فنا		گر قالبت در خاک شد جان تو بر افلاک شد
چون عشق را سرفتنه‌ای پیش تو آید فتنه‌ها		از سر دل بیرون نه‌ای بنمای رو کایینه‌ای
بنگر که در خون می‌روی آخر نگویی تا کجا		گویی مرا چون می‌روی گستاخ و افزون می‌روی
می غلط در سودای دل تا بحر یفعل ما یشا		گفتم کز آتش‌های دل بر روی مفرش‌های دل
بر دل خیالی می‌دود یعنی به اصل خود بیا		هر دم رسولی می‌رسد جان را گریبان می‌کشد
نعره زنان کان اصل کو جامه دران اندر وفا		دل از جهان رنگ و بو گشته گریزان سو به سو

می‌شد روان بر آسمان همچون روان مصطفی		امروز دیدم یار را آن رونق هر کار را
از تابش او آب و گل افزون ز آتش در ضیا		خورشید از رویش خجل گردون مشبک همچو دل
گفتا سر تو نردبان سر را درآور زیر پا		گفتم که بنما نردبان تا برروم بر آسمان
چون تو هوا را بشکنی پا بر هوا نه هین بیا		چون پای خود بر سر نهی پا بر سر اختر نهی
بر آسمان پران شوی هر صبحدم همچون دعا		بر آسمان و بر هوا صد رد پدید آید تو را

می‌دان که دود گولخن هرگز نیاید بر سما		چندانک خواهی جنگ کن یا گرم کن تهدید را
کز دود آورد آسمان چندان لطیفی و ضیا		ور خود برآید بر سما کی تیره گردد آسمان
با نقش گرمابه مکن این جمله چالیش و غزا		خود را مرنجان ای پدر سر را مکوب اندر حجر
ور دامن او را کشی هم بر تو تنگ آید قبا		گر تو کنی بر مه تفو بر روی تو بازآید آن
بس برطپیدند و نشد درمان نبود الا رضا		پیش از تو خامان دگر در جوش این دیگ جهان
سر درکشید و گرد شد مانند گویی آن دغا		بگرفت دم مار را یک خارپشت اندر دهن
سوراخ سوراخ آمد او از خود زدن بر خارها		آن مار ابله خویش را بر خار می‌زد دم به دم
گر صبر کردی یک زمان رستی از او آن بدلقا		بی صبر بود و بی‌حیل خود را بکشت او از عجل
ساکن نشین وین ورد خوان جاء القضا ضاق الفضا		بر خارپشت هر بلا خود را مزن تو هم هلا
ای همنشین صابران افرغ علینا صبرنا		فرمود رب العالمین با صابرانم همنشین
مر صابران را می‌رسان هر دم سلامی نو ز ما		رفتم به وادی دگر باقی تو فرما ای پدر

از زعفران روی من رو می‌بگردانی چرا		جرمی ندارم بیش از این کز دل هوا دارم تو را
یا قوت صبرش بده در یفعل الله ما یشا		یا این دل خون خواره را لطف و مراعاتی بکن
بی شمع روی تو نتان دیدن مر این دو راه را		این دو ره آمد در روش یا صبر یا شکر نعم
کی ذره‌ها پیدا شود بی‌شعشعه شمس الضحی		هر گه بگردانی تو رو آبی ندارد هیچ جو
بی عصمت تو کی رود شیطان بلا حول و لا		بی باده تو کی فتد در مغز نغزان مستی یی
تا درنیندازی کفی ز اهلیله خود در دوا		نی قرص سازد قرصی یی مطبوخ هم مطبوخیی
بی تو کجا جنبد رگی در دست و پای پارسا		امرت نغرد کی رود خورشید در برج اسد
در سنگ سقایی نهی در برق میرنده وفا		در مرگ هشیاری نهی در خواب بیداری نهی
زان سیلشان کی واخرد جز مشتری هل اتی		سیل سیاه شب برد هر جا که عقلست و خرد
وی کوفته هر سو دهل کای جان حیران الصلا		ای جان جان جزو و کل وی حله بخش باغ و گل
آن کم دهد فهم بیا گوید که پیش من بیا		هر کس فریباند مرا تا عشر بستاند مرا
هم اوت آرد در دعا هم او دهد مزد دعا		هم او که دلتنگت کند سرسبز و گلرنگت کند
در باد دم اندر دهن تا خوش بگویی ربنا		هم ری و بی و نون را کردست مقرون با الف
ز آب تو چرخی می‌زنم مانند چرخ آسیا		لبیک لبیک ای کرم سودای تست اندر سرم
کاستون قوت ماست او یا کسب و کار نانبا		هرگز نداند آسیا مقصود گردش‌های خود
تا گوید او که گفت او هرگز بننماید قفا		خامش که این گفتار ما می‌پرد از اسرار ما

تا برکنم از آینه هر منکری من زنگ‌ها		چندان بنالم ناله‌ها چندان برآرم رنگ‌ها
در هر قدم می‌بگذرد زان سوی جان فرسنگ‌ها		بر مرکب عشق تو دل می‌راند و این مرکبش
تا بر سر سنگین دلان از عرش بارد سنگ‌ها		بنما تو لعل روشنت بر کوری هر ظلمتی
کاین دولت و اقبال را باشد از ایشان ننگ‌ها		با این چنین تابانیت دانی چرا منکر شدند
آن سو هزاران جان ز مه چون اختران آونگ‌ها		گر نی که کورندی چنین آخر بدیدندی چنان
هر عقل زیرا رسته شد در سبزه زارت بنگ‌ها		اما چو اندر راه تو ناگاه بیخود می‌شود
زین رو دو صد سرو روان خم شد ز غم چون چنگ‌ها		زین رو همی‌بینم کسان نالان چو نی وز دل تهی
زین ره بسی کشتی پر بشکسته شد بر گنگ‌ها		زین رو هزاران کاروان بشکسته شد از ره روان
تا دانش بی‌حد تو پیدا کند فرهنگ‌ها		اشکستگان را جان‌ها بستست بر اومید تو
تا صلح گیرد هر طرف تا محو گردد جنگ‌ها		تا قهر را برهم زند آن لطف اندر لطف تو
پیدا شود در هر جگر در سلسله آهنگ‌ها		تا جستنی نوعی دگر ره رفتنی طرزی دگر
هر ذره انگیزنده‌ای هر موی چون سرهنگ‌ها		وز دعوت جذب خوشی آن شمس تبریزی شود

کز چشم من دریای خون جوشان شد از جور و جفا		چون خون نخسپد خسروا چشمم کجا خسپد مها
ور بر سرش آبی زنم بر سر زند او جوش را		گر لب فروبندم کنون جانم به جوش آید درون
اه لیک خود معذور را کی باشد اقبال و سنا		معذور دارم خلق را گر منکرند از عشق ما
شد حرف‌ها چون مور هم سوی سلیمان لابه را		از جوش خون نطقی به فم آن نطق آمد در قلم
در تو را جان‌ها صدف باغ تو را جان‌ها گیا		کای شه سلیمان لطف وی لطف را از تو شرف
در سیر سیاره شده هم تو برس فریاد ما		ما مور بیچاره شده وز خرمن آواره شده
ما دیدبان آن صفت با این همه عیب عما		ما بنده خاک کفت چون چاکران اندر صفت
در حق هر بدکار بد هم مجرم هر دو سرا		تو یاد کن الطاف خود در سابق الله الصمد
در غیر تو چون بنگرم اندر زمین یا در سما		تو صدقه کن ای محتشم بر دل که دیدت ای صنم
آن را که دید او آن قمر در خوبی و حسن و بها		ای آفتاب اندر نظر تاریک و دلگیر و شرر
در فرقت آن شاه خوش بی‌کبر با صد کبریا		ای جان شیرین تلخ وش بر عاشقان هجر کش
در راه شاهنشاه کن در سوی تبریز صفا		ای جان سخن کوتاه کن یا این سخن در راه کن
تو بازگرد از خویش و رو سوی شهنشاه بقا		ای تن چو سگ کاهل مشو افتاده عوعو بس معو
گشته رهی صد آصفش واله سلیمان در ولا		ای صد بقا خاک کفش آن صد شهنشه در صفش
از ترس کو را آن علا کمتر شود از رشک‌ها		وانگه سلیمان زان ولا لرزان ز مکر ابتلا
بربوده از وی مکرمت کرده به ملکش اقتضا		ناگه قضا را شیطنت از جام عز و سلطنت
دیو و پری را پای مرد ترتیب کرد آن پادشا		چون یک دمی آن شاه فرد تدبیر ملک خویش کرد
زان باغ‌ها آفل شده بی‌بر شده هم بی‌نوا		تا باز از آن عاقل شده دید از هوا غافل شده
کو را ز عشق آن سری مشغول کردند از قضا		زد تیغ قهر و قاهری بر گردن دیو و پری
در منع او گفتا که نه عالم مسوز ای مجتبا		زود اندرآمد لطف شه مخدوم شمس الدین چو مه

خون بارد این چشمان که تا بینم من آن گلزار را		چون نالد این مسکین که تا رحم آید آن دلدار را
دل حیلتی آموزدم کز سر بگیرم کار را		خورشید چون افروزدم تا هجر کمتر سوزدم
کی داند آخر آب و گل دلخواه آن عیار را		چون نور آن شمع چگل می‌درنیابد جان و دل
این دام و دانه کی کشد عنقای خوش منقار را		جبریل با لطف و رشد عجل سمین را چون چشد
ای عنکبوت عقل بس تا کی تنی این تار را		عنقا که یابد دام کس در پیش آن عنقامگس
کز وی دل ترسا همی پاره کند زنار را		کو آن مسیح خوش دمی بی‌واسطه مریم یمی
عیسی علامت‌ها ز تو وصل قیامت وار را		تن را سلامت‌ها ز تو جان را قیامت‌ها ز تو
آتش به خار اندرفتد چون گل نباشد خار را		ساغر ز غم در سر فتد چون سنگ در ساغر فتد
لیکن خمار عاشقی در سر دل خمار را		ماندم ز عذرا وامقی چون من نبودم لایقی
صد که حمایل کاه را صد درد دردی خوار را		شطرنج دولت شاه را صد جان به خرجش راه را
وز شاه جان حاصل شده جان‌ها در او دیوار را		بینم به شه واصل شده می از خودی فاصل شده
یا در سنایی رو کند یا بو دهد عطار را		جانی که رو این سو کند با بایزید او خو کند
گاهی که گویی نام او لازم شمر تکرار را		مخدوم جان کز جام او سرمست شد ایام او
پرنور چون عرش مکین کو رشک شد انوار را		عالی خداوند شمس دین تبریز از او جان زمین
کان ناطق روح الامین بگشاید آن اسرار را		ای صد هزاران آفرین بر ساعت فرخترین
در پرده منکر ببین آن پرده صدمسمار را		در پاکی بی‌مهر و کین در بزم عشق او نشین

هم یوسف کنعان شدی هم فر نور مصطفی		امروز صد چندان شدی حاجب بدی سلطان شدی
فردا زمین و آسمان در شرح تو باشد فنا		امشب ستایمت ای پری فردا ز گفتن بگذری
فردا ملک بی‌هش شود هم عرش بشکافد قبا		امشب غنیمت دارمت باشم غلام و چاکرت
زین پشگان پر کی زند چونک ندارد پیل پا		ناگه برآید صرصری نی بام ماند نه دری
هر ذره‌ای خندان شود در فر آن شمس الضحی		باز از میان صرصرش درتابد آن حسن و فرش
صد ذرگی دلربا کان‌ها نبودش ز ابتدا		تعلیم گیرد ذره‌ها زان آفتاب خوش لقا

کاخر چو دردی بر زمین تا چند می‌باشی برآ		هر لحظه وحی آسمان آید به سر جان‌ها
آنگه رود بالای خم کان درد او یابد صفا		هر کز گران جانان بود چون درد در پایان بود
تا درد تو روشن شود تا درد تو گردد دوا		گل را مجنبان هر دمی تا آب تو صافی شود
از نور تو روشن شود هم این سرا هم آن سرا		گر دود را کمتر کنی از نور شعله برخوری
خورشید و مه پنهان شود چون تیرگی گیرد هوا		در آب تیره بنگری نی ماه بینی نی فلک
وز بهر این صیقل سحر در می‌دمد باد صبا		باد شمالی می‌وزد کز وی هوا صافی شود
گر یک نفس گیرد نفس مر نفس را آید فنا		باد نفس مر سینه را ز اندوه صیقل می‌زند
نفس بهیمی در چرا چندین چرا باشد چرا		جان غریب اندر جهان مشتاق شهر لامکان
تو باز شاهی بازپر سوی صفیر پادشا		ای جان پاک خوش گهر تا چند باشی در سفر

با تو بگویم حال او برخوان اذا جاء القضا		آن خواجه را در کوی ما در گل فرورفتست پا
تسخرکنان بر عاشقان بازیچه دیده عشق را		جباروار و زفت او دامن کشان می‌رفت او
می‌آید از قبضه قضا بر پر او تیر بلا		بس مرغ پران بر هوا از دام‌ها فرد و جدا
مست خداوندی خود کشتی گرفتی با خدا		ای خواجه سرمستک شدی بر عاشقان خنبک زدی
همیان او پرسیم و زر گوشش پر از طال بقا		بر آسمان‌ها برده سر وز سرنبشت او بی‌خبر
وز لورکند شاعران وز دمدمه هر ژاژخا		از بوسه‌ها بر دست او وز سجده‌ها بر پای او
از وهم بیمارش کند در چاپلوسی هر گدا		باشد کرم را آفتی کان کبر آرد در فتی
موری بده ماری شده وان مار گشته اژدها		فرعون و شدادی شده خیکی پر از بادی شده
کو اژدها را می‌خورد چون افکند موسی عصا		عشق از سر قدوسیی همچون عصای موسیی
تیری زدش کز زخم او همچون کمانی شد دوتا		بر خواجه روی زمین بگشاد از گردون کمین
خرخرکنان چون صرعیان در غرغره مرگ و فنا		در رو فتاد او آن زمان از ضربت زخم گران
خویشان او نوحه کنان بر وی چو اصحاب عزا		رسوا شده عریان شده دشمن بر او گریان شده
اشکسته گردن آمده در یارب و در ربنا		فرعون و نمرودی بده انی انا الله می‌زده
جز غمزه غمازه‌ای شکرلبی شیرین لقا		او زعفرانی کرده رو زخمی نه بر اندام او
او بی‌وفاتر یا جهان او محتجبتر یا هما		تیرش عجبتر یا کمان چشمش تهیتر یا دهان
از قفل و زنجیر نهان هین گوش‌ها را برگشا		اکنون بگویم سر جان در امتحان عاشقان
مخلص نباشد هوش را جز یفعل الله ما یشا		کی برگشایی گوش را کو گوش مر مدهوش را
نالان ز عشق عایشه کابیض عینی من بکا		این خواجه باخرخشه شد پرشکسته چون پشه
مقت الحیوه فقدکم عودوا الینا بالرضا		انا هلکنا بعدکم یا ویلنا من بعدکم
و القلب منکم ممتحن فی وسط نیران النوی		العقل فیکم مرتهن هل من صدا یشفی الحزن
دل‌ها شکستی تو بسی بر پای تو آمد جزا		ای خواجه با دست و پا پایت شکستست از قضا
عشق مجازی را گذر بر عشق حقست انتها		این از عنایت‌ها شمر کز کوی عشق آمد ضرر
تا او در آن استا شود شمشیر گیرد در غزا		غازی به دست پور خود شمشیر چوبین می‌دهد
آن عشق با رحمان شود چون آخر آید ابتلا		عشقی که بر انسان بود شمشیر چوبین آن بود
بدریده شد از جذب او برعکس حال ابتدا		بگریخت او یوسف پیش زد دست در پیراهنش
گفتا بسی زین‌ها کند تقلیب عشق کبریا		گفتش قصاص پیرهن بردم ز تو امروز من
ای بس دعاگو را که حق کرد از کرم قبله دعا		مطلوب را طالب کند مغلوب را غالب کند
من مغلطه خواهم زدن این جا روا باشد دغا		باریک شد این جا سخن دم می‌نگنجد در دهن
رمال بر خاکی زند نقش صوابی یا خطا		او می‌زند من کیستم من صورتم خاکیستم
عشق آتش اندر ریش زد ما را رها کردی چرا		این را رها کن خواجه را بنگر که می‌گوید مرا
تا من در این آخرزمان حال تو گویم برملا		ای خواجه صاحب قدم گر رفتم اینک آمدم
از بحر قلزم قطره‌ای زین بی‌نهایت ماجرا		آخر چه گوید غره‌ای جز ز آفتابی ذره‌ای
ز انبار کف گندمی عرضه کنند اندر شرا		چون قطره‌ای بنمایدت باقیش معلوم آیدت
دانیش و دانی چون شود چون بازگردد ز آسیا		کفی چو دیدی باقیش نادیده خود می‌دانیش
آن جا همین خواهی بدن گر گندمی گر لوبیا		هست آن جهان چون آسیا هست آن جهان چون خرمنی
کو نیم کاره می‌کند تعجیل می‌گوید صلا		رو ترک این گو ای مصر آن خواجه را بین منتظر
در خاک و خون افتاده‌ای بیچاره وار و مبتلا		ای خواجه تو چونی بگو خسته در این پرفتنه کو
شد ریخته خود خون من تا این نباشد بر شما		گفت الغیاث ای مسلمین دل‌ها نگهدارید هین
با سینه پرغل و غش بسیار گفتم ناسزا		من عاشقان را در تبش بسیار کردم سرزنش
هماز را لماز را جز چاشنی نبود دوا		ویل لکل همزه بهر زبان بد بود
مر سنگ را زر نام کن شکر لقب نه بر جفا		در عشق ترک کام کن ترک حبوب و دام کن

سرمه کش چشمان ما ای چشم جان را توتیا		ای شاه جسم و جان ما خندان کن دندان ما
چون دیدمت می‌گفت دل جاء القضا جاء القضا		ای مه ز اجلالت خجل عشقت ز خون ما بحل
گه خوانیش سوی طرب گه رانیش سوی بلا		ما گوی سرگردان تو اندر خم چوگان تو
گه جانب شهر بقا گه جانب دشت فنا		گه جانب خوابش کشی گه سوی اسبابش کشی
گه خدمت لیلی کند گه مست و مجنون خدا		گه شکر آن مولی کند گه آه واویلی کند
گه عاشق کنج خلا گه عاشق رو و ریا		جان را تو پیدا کرده‌ای مجنون و شیدا کرده‌ای
گه خویش را قیصر کند گه دلق پوشد چون گدا		گه قصد تاج زر کند گه خاک‌ها بر سر کند
گه زهر روید گه شکر گه درد روید گه دوا		طرفه درخت آمد کز او گه سیب روید گه کدو
گه باده‌های لعل گون گه شیر و گه شهد شفا		جویی عجایب کاندرون گه آب رانی گاه خون
گه فضل‌ها حاصل کند گه جمله را روبد بلا		گه علم بر دل برتند گه دانش از دل برکند
گه دشمن بدرگ شود گه والدین و اقربا		روزی محمدبک شود روزی پلنگ و سگ شود
گاهی دهلزن گه دهل تا می‌خورد زخم عصا		گه خار گردد گاه گل گه سرکه گردد گاه مل
این سوش کش آن سوش کش چون اشتری گم کرده جا		گه عاشق این پنج و شش گه طالب جان‌های خوش
گه چون مسیح و کشت نو بالاروان سوی علا		گاهی چو چه کن پست رو مانند قارون سوی گو
شیاد ما شیدا شود یک رنگ چون شمس الضحی		تا فضل تو راهش دهد وز شید و تلوین وارهد
بحرش بود گور و کفن جز بحر را داند وبا		چون ماهیان بحرش سکن بحرش بود باغ و وطن
در صبغه الله رو نهد تا یفعل الله ما یشا		زین رنگ‌ها مفرد شود در خنب عیسی دررود
رست از برو رست از بیا چون سنگ زیر آسیا		رست از وقاحت وز حیا وز دور وز نقلان جا
نلحق بکم اعقابکم هذا مکافات الولا		انا فتحنا بابکم لا تهجروا اصحابکم
مما شکرتم ربکم و الشکر جرار الرضا		انا شددنا جنبکم انا غفرنا ذنبکم
باب البیان مغلق قل صمتنا اولی بنا		مستفعلن مستفعلن مستفعلن مستفعلن

ما را چو تابستان ببر دل گرم تا بستان ما		ای از ورای پرده‌ها تاب تو تابستان ما
تا آب رحمت برزند از صحن آتشدان ما		ای چشم جان را توتیا آخر کجا رفتی بیا
انگور گردد غوره‌ها تا پخته گردد نان ما		تا سبزه گردد شوره‌ها تا روضه گردد گورها
آخر ببین کاین آب و گل چون بست گرد جان ما		ای آفتاب جان و دل ای آفتاب از تو خجل
تا صد هزار اقرارها افکند در ایمان ما		شد خارها گلزارها از عشق رویت بارها
تا ره بری سوی احد جان را از این زندان ما		ای صورت عشق ابد خوش رو نمودی در جسد
روزی غریب و بوالعجب ای صبح نورافشان ما		در دود غم بگشا طرب روزی نما از عین شب
سلطان کنی بی‌بهره را شاباش ای سلطان ما		گوهر کنی خرمهره را زهره بدری زهره را
کو گوش هوش آورد تو تا بشنود برهان ما		کو دیده‌ها درخورد تو تا دررسد در گرد تو
نعره برآرد چاشنی از بیخ هر دندان ما		چون دل شود احسان شمر در شکر آن شاخ شکر
ریحان به ریحان گل به گل از حبس خارستان ما		آمد ز جان بانگ دهل تا جزوها آید به کل

چون اشک غمخواران ما در هجر دلداران ما		ای فصل باباران ما برریز بر یاران ما
زیرا که داری رشک‌ها بر ماه رخساران ما		ای چشم ابر این اشک‌ها می‌ریز همچون مشک‌ها
کز لابه و گریه پدر رستند بیماران ما		این ابر را گریان نگر وان باغ را خندان نگر
رطل گران هم حق دهد بهر سبکساران ما		ابر گران چون داد حق از بهر لب خشکان ما
زین بی‌نوایی می‌کشند از عشق طراران ما		بر خاک و دشت بی‌نوا گوهرفشان کرد آسمان
وز مال و نعمت پر شود کف‌های کف خاران ما		یک قطره‌اش گوهر شود یک قطره‌اش عبهر شود
زیرا که بر ریق از پگه خوردند خماران ما		باغ و گلستان ملی اشکوفه می‌کردند دی
تا بازآیند این طرف از غیب هشیاران ما		بربند لب همچون صدف مستی میا در پیش صف

سور و عروسی را خدا ببرید بر بالای ما		بادا مبارک در جهان سور و عروسی‌های ما
هر شب عروسیی دگر از شاه خوش سیمای ما		زهره قرین شد با قمر طوطی قرین شد با شکر
ان الهموم اخرجت در دولت مولای ما		ان القلوب فرجت ان النفوس زوجت
داماد خوبان می‌شوی ای خوب شهرآرای ما		بسم الله امشب بر نوی سوی عروسی می‌روی
خوش می‌جهی در جوی ما ای جوی و ای جویای ما		خوش می‌روی در کوی ما خوش می‌خرامی سوی ما
خوش می‌بری کف‌های ما ای یوسف زیبای ما		خوش می‌روی بر رای ما خوش می‌گشایی پای ما
پای تصرف را بنه بر جان خون پالای ما		از تو جفا کردن روا وز ما وفا جستن خطا
وین استخوان را هم بکش هدیه بر عنقای ما		ای جان جان جان را بکش تا حضرت جانان ما
کامشب بود دف و دهل نیکوترین کالای ما		در گردن افکنده دهل در گردک نسرین و گل
بگرفته ساغر می‌کشد حمرای ما حمرای ما		خاموش کامشب زهره شد ساقی به پیمانه و به مد
در غیب پیش غیبدان از شوق استسقای ما		والله که این دم صوفیان بستند از شادی میان
قومی مبارز چون سنان خون خوار چون اجزای ما		قومی چو دریا کف زنان چون موج‌ها سجده کنان
این نادره که می‌پزد حلوای ما حلوای ما		خاموش کامشب مطبخی شاهست از فرخ رخی

در خواب غفلت بی‌خبر زو بوالعلی و بوالعلا		دیدم سحر آن شاه را بر شاهراه هل اتی
در پیش او می‌داشتم گفتم که ای شاه الصلا		زان می که در سر داشتم من ساغری برداشتم
جوشیده و صافی چو جان بر آتش عشق و ولا		گفتا چیست این ای فلان گفتم که خون عاشقان
از جان و دل نوشش کنم ای باغ اسرار خدا		گفتا چو تو نوشیده‌ای در دیگ جان جوشیده‌ای
اندرکشیدش همچو جان کان بود جان را جان فزا		آن دلبر سرمست من بستد قدح از دست من
می‌کرد اشارت آسمان کای چشم بد دور از شما		از جان گذشته صد درج هم در طرب هم در فرج

گردن بزن اندیشه را ما از کجا او از کجا		می ده گزافه ساقیا تا کم شود خوف و رجا
آن عیش بی‌روپوش را از بند هستی برگشا		پیش آر نوشانوش را از بیخ برکن هوش را
زان سان که اول آمدی ای یفعل الله ما یشا		در مجلس ما سرخوش آ برقع ز چهره برگشا
در بی‌دلی دل بسته بین کاین دل بود دام بلا		دیوانگان جسته بین از بند هستی رسته بین
مستش کن و بازش رهان زین گفتن زوتر بیا		زوتر بیا هین دیر شد دل زین ولایت سیر شد
پر ده قدح را تا که من سر را بنشناسم ز پا		بگشا ز دستم این رسن بربند پای بوالحسن
هر لحظه گرمی می‌کند با بوالعلی و بوالعلا		بی ذوق آن جانی که او در ماجرا و گفت و گو
ای تشنگی عشق تو صد همچو ما را خونبها		نانم مده آبم مده آسایش و خوابم مده
پر شد همه شهر این خبر کامروز عیش است الصلا		امروز مهمان توام مست و پریشان توام
در سبزه این گولخن همچون خران جوید چرا		هر کو به جز حق مشتری جوید نباشد جز خری
زیرا ز خضرای دمن فرمود دوری مصطفی		می‌دان که سبزه گولخن گنده کند ریش و دهن
دورم ز کبر و ما و من مست شراب کبریا		دورم ز خضرای دمن دورم ز حورای چمن
ماننده ماه از افق ماننده گل از گیا		از دل خیال دلبری برکرد ناگاهان سری
مانند آهن پاره‌ها در جذبه آهن ربا		جمله خیالات جهان پیش خیال او دوان
شمشیرها پیشش سپر خورشید پیشش ذره‌ها		بد لعل‌ها پیشش حجر شیران به پیشش گورخر
مانند موسی روح هم افتاد بی‌هوش از لقا		عالم چو کوه طور شد هر ذره‌اش پرنور شد
خنبک زنان بر نیستی دستک زنان اندر نما		هر هستییی در وصل خود در وصل اصل اصل خود
کالصبر مفتاح الفرج و الشکر مفتاح الرضا		سرسبز و خوش هر تره‌ای نعره زنان هر ذره‌ای
حارس بدی سلطان شدی تا کی زنی طال بقا		گل کرد بلبل را ندا کای صد چو من پیشت فدا
برقی بر ایشان برزده مانده ز حیرت از دعا		ذرات محتاجان شده اندر دعا نالان شده
و النار صراف الذهب و النور صراف الولا		السلم منهاج الطلب الحلم معراج الطرب
و الوصل تریاق الغشا یا من علی قلبی مشا		العشق مصباح العشا و الهجر طباخ الحشا
و العشق من جلاسنا من یدر ما فی راسنا		الشمس من افراسنا و البدر من حراسنا
کل المنی فی جنبه عند التجلی کالهبا		یا سایلی عن حبه اکرم به انعم به
و السکر افنی غصتی یا حبذا لی حبذا		یا سایلی عن قصتی العشق قسمی حصتی
القلب من ارواحکم فی الدور تمثال الرحا		الفتح من تفاحکم و الحشر من اصباحکم
یا یوسفینا فی البشر جودوا بما الله اشتری		اریاحکم تجلی البصر یعقوبکم یلقی النظر
قدامکم فی یقظه قدام یوسف فی الکری		الشمس خرت و القمر نسکا مع الاحدی عشر
یا من لحب او نوی یشکوا مخالیب النوی		اصل العطایا دخلنا ذخر البرایا نخلنا

از آسمان آمد ندا کای ماه رویان الصلا		ای عاشقان ای عاشقان آمد گه وصل و لقا
بگرفته ما زنجیر او بگرفته او دامان ما		ای سرخوشان ای سرخوشان آمد طرب دامن کشان
ای هست ما از هست تو در صد هزاران مرحبا		ای هفت گردون مست تو ما مهره‌ای در دست تو
ای عیش زین نه بر فرس بر جان ما زن ای صبا		ای مطرب شیرین نفس هر لحظه می‌جنبان جرس
آید مرا شام و سحر از بانگ تو بوی وفا		ای بانگ نای خوش سمر در بانگ تو طعم شکر
بر جمله خوبان ناز کن ای آفتاب خوش لقا		بار دگر آغاز کن آن پرده‌ها را ساز کن
ستار شو ستار شو خو گیر از حلم خدا		خاموش کن پرده مدر سغراق خاموشان بخور

ای یوسف دیدار ما ای رونق بازار ما		ای یار ما دلدار ما ای عالم اسرار ما
ما مفلسانیم و تویی صد گنج و صد دینار ما		نک بر دم امسال ما خوش عاشق آمد پار ما
ما خفتگانیم و تویی صد دولت بیدار ما		ما کاهلانیم و تویی صد حج و صد پیکار ما
ما بس خرابیم و تویی هم از کرم معمار ما		ما خستگانیم و تویی صد مرهم بیمار ما
سر درمکش منکر مشو تو برده‌ای دستار ما		من دوش گفتم عشق را ای خسرو عیار ما
چون هرچ گویی وادهد همچون صدا کهسار ما		واپس جوابم داد او نی از توست این کار ما
زیرا که که را اختیاری نبود ای مختار ما		من گفتمش خود ما کهیم و این صدا گفتار ما

دفع مده دفع مده ای مه عیار بیا		خواجه بیا خواجه بیا خواجه دگربار بیا
تشنه مخمور نگر ای شه خمار بیا		عاشق مهجور نگر عالم پرشور نگر
بلبل سرمست تویی جانب گلزار بیا		پای تویی دست تویی هستی هر هست تویی
یوسف دزدیده تویی بر سر بازار بیا		گوش تویی دیده تویی وز همه بگزیده تویی
بار دگر رقص کنان بی‌دل و دستار بیا		از نظر گشته نهان ای همه را جان و جهان
ماه شب افروز تویی ابر شکربار بیا		روشنی روز تویی شادی غم سوز تویی
گاه میا گاه مرو خیز به یک بار بیا		ای علم عالم نو پیش تو هر عقل گرو
پخته شد انگور کنون غوره میفشار بیا		ای دل آغشته به خون چند بود شور و جنون
ای خرد خفته برو دولت بیدار بیا		ای شب آشفته برو وی غم ناگفته برو
ور ره در بسته بود از ره دیوار بیا		ای دل آواره بیا وی جگر پاره بیا
مرهم مجروح بیا صحت بیمار بیا		ای نفس نوح بیا وی هوس روح بیا
شادی عشاق بجو کوری اغیار بیا		ای مه افروخته رو آب روان در دل جو

یار تویی غار تویی خواجه نگهدار مرا		یار مرا غار مرا عشق جگرخوار مرا
سینه مشروح تویی بر در اسرار مرا		نوح تویی روح تویی فاتح و مفتوح تویی
مرغ که طور تویی خسته به منقار مرا		نور تویی سور تویی دولت منصور تویی
قند تویی زهر تویی بیش میازار مرا		قطره تویی بحر تویی لطف تویی قهر تویی
روضهٔ امید تویی راه ده ای یار مرا		حجره خورشید تویی خانه ناهید تویی
آب تویی کوزه تویی آب ده این بار مرا		روز تویی روزه تویی حاصل دریوزه تویی
راه شدی تا نبدی این همه گفتار مرا		این تن اگر کم تندی راه دلم کم زندی

زنده و مرده وطنم نیست به جز فضل خدا		رستم از این نفس و هوا زنده بلا مرده بلا
مفتعلن مفتعلن مفتعلن کشت مرا		رستم از این بیت و غزل ای شه و سلطان ازل
پوست بود پوست بود درخور مغز شعرا		قافیه و مغلطه را گو همه سیلاب ببر
کمتر فضل خمشی کش نبود خوف و رجا		ای خمشی مغز منی پرده آن نغز منی
مست و خرابم مطلب در سخنم نقد و خطا		بر ده ویران نبود عشر زمین کوچ و قلان
تا که به سیلم ندهد کی کشدم بحر عطا		تا که خرابم نکند کی دهد آن گنج به من
خشک چه داند چه بود ترلللا ترلللا		مرد سخن را چه خبر از خمشی همچو شکر
دیده شود حال من ار چشم شود گوش شما		آینه‌ام آینه‌ام مرد مقالات نه‌ام
چرخ من از رنگ زمین پاکتر از چرخ سما		دست فشانم چو شجر چرخ زنان همچو قمر
چونک خوش و مست شوم هر سحری وقت دعا		عارف گوینده بگو تا که دعای تو کنم
و آنک ز سلطان رسدم نیم مرا نیم تو را		دلق من و خرقه من از تو دریغی نبود
چشمه خورشید بود جرعه او را چو گدا		از کف سلطان رسدم ساغر و سغراق قدم
زانک تو داود دمی من چو کهم رفته ز جا		من خمشم خسته گلو عارف گوینده بگو

پرسش همچون شکرش کرد گرفتار مرا		نغزی و خوبی و فرش آتش تیز نظرش
رنگ کجا ماند و بو ساعت دیدار مرا		گفت مرا مهر تو کو رنگ تو کو فر تو کو
کان گل خوش بوی کشد جانب گلزار مرا		غرقه جوی کرمم بنده آن صبحدمم
هست به معنی چو بود یار وفادار مرا		ملکت و اسباب کز این ماه رخان شکرین
شیر تو را بیشه تو را آهوی تاتار مرا		دستگه و پیشه تو را دانش و اندیشه تو را
اصل سبب را بطلب بس شد از آثار مرا		بیش مزن دم ز دوی دو دو مگو چون ثنوی

لابه گری می‌کنمت راه تو زن قافله را		طوق جنون سلسله شد باز مکن سلسله را
حامله گر بار نهد جرم منه حامله را		مست و خوش و شاد توام حامله داد توام
هیچ زمین دفع کند از تن خود زلزله را		هیچ فلک دفع کند از سر خود دور سفر
تازه کن اسلام دمی‌خواجه رها کن گله را		می‌کشد آن شه رقمی دل به کفش چون قلمی
آنک بیابد کف شه بوسه دهد آبله را		آنچ کند شاه جفا آبله دان بر کف شه
جان تو سردفتر آن فهم کن این مسئله را		همچو کتابیست جهان جامع احکام نهان
باز کن از گردن خر مشغله زنگله را		شاد همی‌باش و ترش آب بگردان و خمش

راست بگو شمع رخت دوش کجا بود کجا		شمع جهان دوش نبد نور تو در حلقه ما
دولت آن جا که در او حسن تو بگشاد قبا		سوی دل ما بنگر کز هوس دیدن تو
گشته بود همچو دلم مسجد لا حول و لا		دوش به هر جا که بدی دانم کامروز ز غم
بدرک بالصبح بدا هیج نومی‌و نفی		دوش همی‌گشتم من تا به سحر ناله کنان
نور کی دیدست که او باشد از سایه جدا		سایه نوری تو و ما جمله جهان سایه تو
پهلوی او هست خدا محو در او هست لقا		گاه بود پهلوی او گاه شود محو در او
لا یتناهی و لئن جئت بضعف مددا		شرح جدایی و درآمیختگی سایه و نور
بی سببی قد جعل الله لکل سببا		نور مسبب بود و هر چه سبب سایه او
هر کی نه چون آینه گشتست ندید آینه را		آینه همدگر افتاد مسبب و سبب

ما همه پابسته تو شیر شکاری صنما		کار تو داری صنما قدر تو باری صنما
در دو جهان در دو سرا کار تو داری صنما		دلبر بی‌کینه ما شمع دل سینه ما
چاکر و یاری گر تو آه چه یاری صنما		ذره به ذره بر تو سجده کنان بر در تو
گفت که دریا بخوری گفتم کری صنما		هر نفسی تشنه ترم بسته جوع البقرم
آنگه اگر مرگ بود پیش تو باری صنما		هر کی ز تو نیست جدا هیچ نمیرد به خدا
زان که ندانم جز تو کارگزاری صنما		نیست مرا کار و دکان هستم بی‌کار جهان
کیست خبر چیست خبر روزشماری صنما		خواه شب و خواه سحر نیستم از هر دو خبر
از تو شبم روز شود همچو نهاری صنما		روز مرا دیدن تو شب غم ببریدن تو
هیچ ندید و نبود چون تو بهاری صنما		باغ پر از نعمت من گلبن بازینت من
باز مرا نقش کنی ماه عذاری صنما		جسم مرا خاک کنی خاک مرا پاک کنی
زو ندمد سنبل دین چونک نکاری صنما		فلسفیک کور شود نور از او دور شود

طوطی اندیشه او همچو شکر خورد مرا		کاهل و ناداشت بدم کام درآورد مرا
بر صفت گلبشکر پخت و بپرورد مرا		تابش خورشید ازل پرورش جان و جهان
گفت زبون یافت مگر ای سره این مرد مرا		گفتم ای چرخ فلک مرد جفای تو نیم
ای ملک آن تخت تو را تخته این نرد مرا		ای شه شطرنج فلک مات مرا برد تو را
بحر محیط ار بخورم باشد درخورد مرا		تشنه و مستسقی تو گشته‌ام ای بحر چنانک
فردی تو چون نکند از همگان فرد مرا		حسن غریب تو مرا کرد غریب دو جهان
نوحه گر هجر تو شد هر ورق زرد مرا		رفتم هنگام خزان سوی رزان دست گزان
شهره آفاق کند این دل شب گرد مرا		فتنه عشاق کند آن رخ چون روز تو را
بال مرا بازگشا خوش خوش و منورد مرا		راست چو شقه علمت رقص کنانم ز هوا
از پی خورشید تو است این نفس سرد مرا		صبح دم سرد زند از پی خورشید زند
جزو من از کل ببرد چون نبود درد مرا		جزو ز جزوی چو برید از تن تو درد کند
چون صفتی دارد از آن مه که بیازرد مرا		بنده آنم که مرا بی‌گنه آزرده کند
عشق وی آورد قضا هدیه ره آورد مرا		هر کسکی را هوسی قسم قضا و قدر است
گر چه که خود سرمه جان آمد آن گرد مرا		اسب سخن بیش مران در ره جان گرد مکن

ابروی او گره نشد گر چه که دید صد خطا		در دو جهان لطیف و خوش همچو امیر ما کجا
خوی چو آب جو نگر جمله طراوت و صفا		چشم گشا و رو نگر جرم بیار و خو نگر
قهر به پیش او بنه تا کندش همه رضا		زهر به پیش او ببر تا کندش به از شکر
در دو در رضای او هیچ ملرز از قضا		آب حیات او ببین هیچ مترس از اجل
ای که تو خوار گشته‌ای زیر قدم چو بوریا		سجده کنی به پیش او عزت مسجدت دهد
چونک تو رهن صورتی صورت توست ره نما		خواندم امیر عشق را فهم بدین شود تو را
بر سر پاست منتظر تا تو بگوییش بیا		از تو دل ار سفر کند با تپش جگر کند
هست خیال بام تو قبله جانش در هوا		دل چو کبوتری اگر می‌بپرد ز بام تو
آب حیات جان تویی صورت‌ها همه سقا		بام و هوا تویی و بس نیست روی به جز هوس
نعره مزن که زیر لب می‌شنود ز تو دعا		دور مرو سفر مجو پیش تو است ماه تو
کای کر من کری بهل گوش تمام برگشا		می‌شنود دعای تو می‌دهدت جواب او
آه بزن که آه تو راه کند سوی خدا		گر نه حدیث او بدی جان تو آه کی زدی
میوه رسد ز آب جان شوره و سنگ و ریگ را		چرخ زنان بدان خوشم کآب به بوستان کشم
شاخ شکسته را بگو آب خور و بیازما		باغ چو زرد و خشک شد تا بخورد ز آب جان
شب همه شب مثال مه تا به سحر مشین ز پا		شب برود بیا به گه تا شنوی حدیث شه

خاصه که در گشاید و گوید خواجه اندرآ		با لب او چه خوش بود گفت و شنید و ماجرا
بر قد مرد می‌برد درزی عشق او قبا		با لب خشک گوید او قصه چشمه خضر
رقص کنان درخت‌ها پیش لطافت صبا		مست شوند چشم‌ها از سکرات چشم او
این دم در میان بنه نیست کسی تویی و ما		بلبل با درخت گل گوید چیست در دلت
جهد نمای تا بری رخت توی از این سرا		گوید تا تو با تویی هیچ مدار این طمع
ره ندهد به ریسمان چونک ببیندش دوتا		چشمه سوزن هوس تنگ بود یقین بدان
تا که ز روی او شود روی زمین پر از ضیا		بنگر آفتاب را تا به گلو در آتشی
گفت من آب کوثرم کفش برون کن و بیا		چونک کلیم حق بشد سوی درخت آتشین
جانب دولت آمدی صدر تراست مرحبا		هیچ مترس ز آتشم زانک من آبم و خوشم
نادره زمانه‌ای خلق کجا و تو کجا		جوهریی و لعل کان جان مکان و لامکان
کارگه وفا شود از تو جهان بی‌وفا		بارگه عطا شود از کف عشق هر کفی
مس چه شود چو بشنود بانگ و صلای کیمیا		دل چه شود چو دست دل گیرد دست دلبری
گفتم هست خدمتی گفت تعال عندنا		آمد دلبری عجب نیزه به دست چون عرب
کرد اشارت از کرم گفت بلی کلا کما		جست دلم که من دوم گفت خرد که من روم
تا که نیاید از کفت بوی پیاز و گندنا		خوان چو رسید از آسمان دست بشوی و هم دهان
کاس ستان و کاسه ده شور گزین نه شوربا		کان نمک رسید هین گر تو ملیح و عاشقی
هم به زبانه زبان گوید قصه با شما		بسته کنم من این دو لب تا که چراغ روز و شب

داد ز خویش چاشنی جان ستم چشیده را		دی بنواخت یار من بنده غم رسیده را
جوش نمود نوش را نور فزود دیده را		هوش فزود هوش را حلقه نمود گوش را
من نفروشم از کرم بنده خودخریده را		گفت که ای نزار من خسته و ترسگار من
بر کتفم نهاد او خلعت نورسیده را		داشت مرا چو جان خود رفت ز من گمان بد
در تن من کشیده بین اطلس زرکشیده را		عاجز و بی‌کسم مبین اشک چو اطلسم مبین
صد طربست در طرب جان ز خود رهیده را		هر که بود در این طلب بس عجبست و بوالعجب
چونک نهفته لب گزد خسته غم گزیده را		چاشنی جنون او خوشتر یا فسون او
پر کند از خمار خود دیده خون چکیده را		وعده دهد به یار خود گل دهد از کنار خود
سینه بسوزد از حسد این فلک خمیده را		کحل نظر در او نهد دست کرم بر او زند
طبل زند به دست خود باز دل پریده را		جام می الست خود خویش دهد به سمت خود
چون که عصیده می‌رسد کوته کن قصیده را		بهر خدای را خمش خوی سکوت را مکش
در مگشا و کم نما گلشن نورسیده را		مفتعلن مفاعلن مفتعلن مفاعلن

در رخ مه کجا بود این کر و فر و کبریا		ای که تو ماه آسمان ماه کجا و تو کجا
ناله کنان ز درد تو لابه کنان که ای خدا		جمله به ماه عاشق و ماه اسیر عشق تو
چونک کند جمال تو با مه و مهر ماجرا		سجده کنند مهر و مه پیش رخ چو آتشت
غیرت عاشقان تو نعره زنان که رو میا		آمد دوش مه که تا سجده برد به پیش تو
تا که ملک فروکند سر ز دریچه سما		خوش بخرام بر زمین تا شکفند جان‌ها
دست به چشم برنهد از پی حفظ دیده‌ها		چونک شوی ز روی تو برق جهنده هر دلی
از دی این فراق شد حاصل او همه هبا		هر چه بیافت باغ دل از طرب و شکفتگی
کی برسد بهار تو تا بنماییش نما		زرد شدست باغ جان از غم هجر چون خزان
کرد خیال تو گذر دید بدان صفت ورا		بر سر کوی تو دلم زار نزار خفت دی
کز تنکی ز دیده‌ها رفت تن تو در خفا		گفت چگونه‌ای از این عارضه گران بگو
صحت یافت این دلم یا رب تش دهی جزا		گفت و گذشت او ز من لیک ز ذوق آن سخن

تافت ز چرخ هفتمین در وطن خراب ما		ماه درست را ببین کو بشکست خواب ما
آب مده به تشنگان عشق بس است آب ما		خواب ببر ز چشم ما چون ز تو روز گشت شب
جمله کو گرفته بو از جگر کباب ما		جمله ره چکیده خون از سر تیغ عشق او
غره شدی به ذوق خود بشنو این جواب ما		شکر باکرانه را شکر بی‌کرانه گفت
از پی امتحان بخور یک قدح از شراب ما		روترشی چرا مگر صاف نبد شراب تو
چونک ز هم بشد جهان از بت بانقاب ما		تا چه شوند عاشقان روز وصال ای خدا
ای که هزار آفرین بر مه و آفتاب ما		از تبریز شمس دین روی نمود عاشقان

زانک تو آفتابی و بی‌تو بود فسردنا		با تو حیات و زندگی بی‌تو فنا و مردنا
هم ز تو ماه گشتنا هم ز تو مهره بردنا		خلق بر این بساط‌ها بر کف تو چو مهره‌ای
من ز تو بی‌خبر نیم در دم دم سپردنا		گفت دمم چه می‌دهی دم به تو من سپرده‌ام
خنده زنان گشاد لب گفت درازگردنا		پیش به سجده می‌شدم پست خمیده چون شتر
گردن دراز کرده‌ای پنبه بخواهی خوردنا		بین که چه خواهی کردنا بین که چه خواهی کردنا

بر من خسته کرده‌ای روی گران چرا چرا		ای بگرفته از وفا گوشه کران چرا چرا
هر نفسی همی‌زنی زخم سنان چرا چرا		بر دل من که جای تست کارگه وفای تست
جان و جهان همی‌بری جان و جهان چرا چرا		گوهر نو به گوهری برد سبق ز مشتری
ز آتش هجر تو منم خشک دهان چرا چرا		چشمه خضر و کوثری ز آب حیات خوشتری
در دل من ز بهر تو نقش و نشان چرا چرا		مهر تو جان نهان بود مهر تو بی‌نشان بود
بس دودلی میان دل ز ابر گمان چرا چرا		ای تو به نور مستقل وی ز تو اختران خجل

تا که بهار جان‌ها تازه کند دل تو را		گر تو ملولی ای پدر جانب یار من بیا
باغ و گل و ثمار من آرد سوی جان صبا		بوی سلام یار من لخلخه بهار من
ملک و درازدستیی نعره زنان که الصلا		مستی و طرفه مستیی هستی و طرفه هستیی
پیش دو نرگس خوشش کشته نگر دل مرا		پای بکوب و دست زن دست در آن دو شست زن
پهلوی یار خود خوشم یاوه چرا روم چرا		زنده به عشق سرکشم بینی جان چرا کشم
تا سوی گولخن رود طبع خسیس ژاژخا		جان چو سوی وطن رود آب به جوی من رود
سخت خوش است این وطن می‌نروم از این سرا		دیدن خسرو زمن شعشعه عقار من
ساغر جان به دست ما سخت خوش است ای خدا		جان طرب پرست ما عقل خراب مست ما
روز شدشت گو بشو بی‌شب و روز تو بیا		هوش برفت گو برو جایزه گو بشو گرو
هیچ مگو که یار من باکرمست و باوفا		مست رود نگار من در بر و در کنار من
رونق گلستان من زینت روضه رضا		آمد جان جان من کوری دشمنان من

کفر شدست لاجرم ترک هوای نفس ما		چون همه عشق روی تست جمله رضای نفس ما
غمزه خونی تو شد حج و غزای نفس ما		چونک به عشق زنده شد قصد غزاش چون کنم
چون به خم دو زلف تست مسکن و جای نفس ما		نیست ز نفس ما مگر نقش و نشان سایه‌ای
پرس که از برای که آن ز برای نفس ما		عشق فروخت آتشی کآب حیات از او خجل
جز به جمال تو نبود جوشش و رای نفس ما		هژده هزار عالم عیش و مراد عرضه شد
عشق برای عاشقان محو سزای نفس ما		دوزخ جای کافران جنت جای مؤمنان
خواجه روح شمس دین بود صفای نفس ما		اصل حقیقت وفا سر خلاصه رضا
از تبریز خاک را کحل ضیای نفس ما		در عوض عبیر جان در بدن هزار سنگ

گفتم می می‌نخورم پیش تو شاها		عشق تو آورد قدح پر ز بلاها
مست شدم برد مرا تا به کجاها		داد می معرفتش آن شکرستان
پیش دویدم که ببین کار و کیاها		از طرفی روح امین آمد پنهان
شکر خدا کرد و ثنا گفت دعاها		گفتم ای سر خدا روی نهان کن
چیست که آن پرده شود پیش صفاها		گفتم خود آن نشود عاشق پنهان
کوه احد پاره شود خاصه چو ماها		عشق چو خون خواره شود وای از او وای
باز گشاید به کرم بند قباها		شاد دمی کان شه من آید خندان
پیشتر آ تا بزند بر تو هواها		گوید افسرده شدی بی‌نظر ما
بنده خود را بنما بندگشاها		گوید کان لطف تو کو ای همه خوبی
تازه‌تر از نرگس و گل وقت صباها		گوید نی تازه شوی هیچ مخور غم
نیست مرا جز لب تو جان دواها		گویم ای داده دوا هر دو جهان را
روی چو زر و اشک مرا هست گواها		میوه هر شاخ و شجر هست گوایش

دمی می نوش باده جان و یک لحظه شکر می‌خا		از این اقبالگاه خوش مشو یک دم دلا تنها
دمی الهام امر قل دمی تشریف اعطینا		به باطن همچو عقل کل به ظاهر همچو تنگ گل
ز رزم و بزم پنهانی ز سر سر او اخفی		تصورهای روحانی خوشی بی‌پشیمانی
به قطره سیر کی گردد کسی کش هست استسقا		ملاحت‌های هر چهره از آن دریاست یک قطره
مگر خفته‌ست پای تو تو پنداری نداری پا		دلا زین تنگ زندان‌ها رهی داری به میدان‌ها
چه نان‌ها پخته‌اند ای جان برون از صنعت نانبا		چه روزی‌هاست پنهانی جز این روزی که می‌جویی
نشان و رنگ اندیشه ز دل پیداست بر سیما		هر اندیشه که می‌پوشی درون خلوت سینه
ز دانه تمر اگر نوشد بروید بر سرش خرما		ز دانه سیب اگر نوشد بروید برگ سیب از وی
ز رنگ و روی چشم تو به دینت پی برد بینا		چنانک از رنگ رنجوران طبیب از علت آگه شد
ز رنگت لیک پوشاند نگرداند تو را رسوا		ببیند حال دین تو بداند مهر و کین تو
همی‌داند کز این حامل چه صورت زایدش فردا		نظر در نامه می‌دارد ولی با لب نمی‌خواند
اگر درد طلب داری بدانی نکته و ایما		وگر برگوید از دیده بگوید رمز و پوشیده
فسانه دیگران دانی حواله می‌کنی هر جا		وگر درد طلب نبود صریحا گفته گیر این را

مه بدرست روح تو کز او بشکافت ظلمت‌ها		شب قدر است جسم تو کز او یابند دولت‌ها
مگر دریای غفرانی کز او شویند زلت‌ها		مگر تقویم یزدانی که طالع‌ها در او باشد
و یا گنجینه رحمت کز او پوشند خلعت‌ها		مگر تو لوح محفوظی که درس غیب از او گیرند
عجب تو رق منشوری کز او نوشند شربت‌ها		عجب تو بیت معموری که طوافانش املاکند
که در وی سرنگون آمد تأمل‌ها و فکرت‌ها		و یا آن روح بی‌چونی کز این‌ها جمله بیرونی
بر آثار لطیف تو غلط گشتند الفت‌ها		ولی برتافت بر چون‌ها مشارق‌های بی‌چونی
از او افتاده یعقوبان به دام و جاه ملت‌ها		عجایب یوسفی چون مه که عکس اوست در صد چه
کشدشان در بر رحمت رهاندشان ز حیرت‌ها		چو زلف خود رسن سازد ز چه‌هاشان براندازد

مهی مریخ چشم ارزد چراغ آن جهانی را		عطارد مشتری باید متاع آسمانی را
ببیند بی‌قرینه او قرینان نهانی را		چو چشمی مقترن گردد بدان غیبی چراغ جان
دو چشم معنوی باید عروسان معانی را		یکی جان عجب باید که داند جان فدا کردن
چو نرگس خواب او رفته برای باغبانی را		یکی چشمیست بشکفته صقال روح پذرفته
قیاسی نیست کمتر جو قیاس اقترانی را		چنین باغ و چنین شش جو پس این پنج و این شش جو
نهاده بر کف وحدت در سبع المثانی را		به صف‌ها رایت نصرت به شب‌ها حارس امت
که هر خس از بنا داند به استدلال بانی را		شکسته پشت شیطان را بدیده روی سلطان را
کسی دزدد چنین دری که بگذارد عوانی را		زهی صافی زهی حری مثال می خوشی مری
لقینا الدر مجانا فلا نبغی الدنانی را		الی البحر توجهنا و من عذب تفکهنا
صحبت اللیث احیانا فلا اخشی السنانی را		لقیت الماء عطشانا لقیت الرزق عریانا
ره فرعون باید زد رها کن این شبانی را		توی موسی عهد خود درآ در بحر جزر و مد
به ما ده از بنان تو شراب ارغوانی را		الا ساقی به جان تو به اقبال جوان تو
برهنه کن به یک ساغر حریف امتحانی را		بیا درده می احمر که هم بحر است و هم گوهر
که ره نبود در این بستان دغا و قلتبانی را		برو ای رهزن مستان رها کن حیله و دستان
که هندو قدر نشناسد متاع رایگانی را		جواب آنک می‌گوید به زر نخریده‌ای جان را

که صد فردوس می‌سازد جمالش نیم خاری را		مسلمانان مسلمانان چه باید گفت یاری را
چو عشق او دهد تشریف یک لحظه دیاری را		مکان‌ها بی‌مکان گردد زمین‌ها جمله کان گردد
که آب زندگی سازد ز روی لطف ناری را		خداوندا زهی نوری لطافت بخش هر حوری
چه نقصان گر ز غیرت او زند برهم بهاری را		چو لطفش را بیفشارد هزاران نوبهار آرد
ولیکن نقش کی بیند به جز نقش و نگاری را		جمالش آفتاب آمد جهان او را نقاب آمد
اگر چه گل بنشناسد هوای سازواری را		جمال گل گواه آمد که بخشش‌ها ز شاه آمد
ازیرا آفتی ناید حیات هوشیاری را		اگر گل را خبر بودی همیشه سرخ و تر بودی
چرا باید سپردن جان نگاری جان سپاری را		به دست آور نگاری تو کز این دستست کار تو
که عشقی هست در دستم که ماند ذوالفقاری را		ز شمس الدین تبریزی منم قاصد به خون ریزی

فروبرید ساعدها برای خوب کنعان را		رسید آن شه رسید آن شه بیارایید ایوان را
بدم کوهی شدم کاهی برای اسب سلطان را		بدم بی‌عشق گمراهی درآمد عشق ناگاهی
چو جان با تن ولیکن تن نبیند هیچ مر جان را		گر ترکست و تاجیکست بدو این بنده نزدیکست
نمی‌دانی ز هدهد جو ره قصر سلیمان را		بجه از جا چه می‌پایی چرا بی‌دست و بی‌پایی
سلیمان خود همی‌داند زبان جمله مرغان را		بکن آن جا مناجاتت بگو اسرار و حاجاتت

مخواه از حق عنایت‌ها و یا کم کن شکایت‌ها		تو از خواری همی‌نالی نمی‌بینی عنایت‌ها
پی اومید آن بختی که هست اندر نهایت‌ها		خنک جانی که خواری را به جان ز اول نهد بر سر
نتاند خواندن مقری دهان پرپست آیت‌ها		دهان پرپست می‌خواهی مزن سرنای دولت را
به باغ جان هر خلقی کند آن جو کفایت‌ها		ازان دریا هزاران شاخ شد هر سوی و جویی شد
به اول بنگر و آخر که جمع آیند غایت‌ها		دلا منگر به هر شاخی که در تنگی فرومانی
رود هر یک به اصل خود ز ارزاق و کفایت‌ها		اگر خوکی فتد در مشک و آدم زاد در سرگین
که لاف عشق حق دارد و او داند وقایت‌ها		سگ گرگین این در به ز شیران همه عالم
که هست اندر قفای او ز شاه عشق رایت‌ها		تو بدنامی عاشق را منه با خواری دونان
که از جانش همی‌تابد به هر زخمی حکایت‌ها		چو دیگ از زر بود او را سیه رویی چه غم آرد
که از عشقش صفا یابی و از لطفش حمایت‌ها		تو شادی کن ز شمس الدین تبریزی و از عشقش

چنین عشقی نهادستی به نورش چشم بینا را		ایا نور رخ موسی مکن اعمی صفورا را
گهی بر رکن بام تو گهی بگرفته صحرا را		منم ای برق رام تو برای صید و دام تو
که من دامم تو صیادی چه پنهان صنعتی یارا		گریبان گیر و این جا کش کسی را که تو خواهی خوش
سبب خواهم که واپرسم ندارم زهره و یارا		چو شهر لوط ویرانم چو چشم لوط حیرانم
نه اینم من نه آنم من که گم کردم سر و پا را		اگر عطار عاشق بد سنایی شاه و فایق بد
که جانش مستعد باشد کشاکش‌های بالا را		خمش کن در خموشی جان کشد چون کهربا آن را

تقاضایی نهادستی در این جذبه دل ما را		هلا ای زهره زهرا بکش آن گوش زهرا را
گهی بر رکن بام تو گهی بگرفته صحرا را		منم ناکام کام تو برای صید و دام تو
چه داند یوسف مصری نتیجه شور و غوغا را		چه داند دام بیچاره فریب مرغ آواره
که من دامم تو صیادی چه پنهان صنعتی یارا		گریبان گیر و این جا کش کسی را که تو خواهی خوش
سبب خواهم که واپرسم ندارم زهره و یارا		چو شهر لوط ویرانم چو چشم لوط حیرانم
نه اینم من نه آنم من که گم کردم سر و پا را		اگر عطار عاشق بد سنایی شاه و فایق بد
یکی گوشم که من وقفم شهنشاه شکرخا را		یکی آهم کز این آهم بسوزد دشت و خرگاهم
که جانش مستعد باشد کشاکش‌های بالا را		خمش کن در خموشی جان کشد چون کهربا آن را

از آن پیغامبر خوبان پیام آورد مستان را		بهار آمد بهار آمد سلام آورد مستان را
شنید آن سرو از سوسن قیام آورد مستان را		زبان سوسن از ساقی کرامت‌های مستان گفت
چو دید از لاله کوهی که جام آورد مستان را		ز اول باغ در مجلس نثار آورد آنگه نقل
چه حیلت کرد کز پرده به دام آورد مستان را		ز گریه ابر نیسانی دم سرد زمستانی
چو آمد نامه ساقی چه نام آورد مستان را		سقاهم ربهم خوردند و نام و ننگ گم کردند
که سرمای فراق او زکام آورد مستان را		درون مجمر دل‌ها سپند و عود می‌سوزد
ز پنهان خانه غیبی پیام آورد مستان را		درآ در گلشن باقی برآ بر بام کان ساقی
که ساقی هر چه درباید تمام آورد مستان را		چو خوبان حله پوشیدند درآ در باغ و پس بنگر
ببین کز جمله دولت‌ها کدام آورد مستان را		که جان‌ها را بهار آورد و ما را روی یار آورد
به جام خاص سلطانی مدام آورد مستان را		ز شمس الدین تبریزی به ناگه ساقی دولت

چو آن پنهان شود گویی که دیوی زاد صورت را		چه چیزست آنک عکس او حلاوت داد صورت را
بسی جانی که چون آتش دهد بر باد صورت را		اگر آن خود همین جانست چرا بعضی گران جانست
چنین پیدا و مستوری کند منقاد صورت را		زهی لطف و زهی نوری زهی حاضر زهی دوری
برای امتحان کرده ز عشق استاد صورت را		جهانی را کشان کرده بدن‌هاشان چو جان کرده
از آن سری کز او دیدم همه ایجاد صورت را		چو با تبریز گردیدم ز شمس الدین بپرسیدم

تو دیدی هیچ ماهی را که او شد سیر از این دریا		تو دیدی هیچ عاشق را که سیری بود از این سودا
تو دیدی هیچ وامق را که عذرا خواهد از عذرا		تو دیدی هیچ نقشی را که از نقاش بگریزد
ولی معنی چو معشوقی فراغت دارد از اسما		بود عاشق فراق اندر چو اسمی خالی از معنی
بکن رحمت بکن شاهی که از تو مانده‌ام تنها		تویی دریا منم ماهی چنان دارم که می‌خواهی
دمی که تو نه‌ای حاضر گرفت آتش چنین بالا		ایا شاهنشه قاهر چه قحط رحمتست آخر
به جان تو که جان بی‌تو شکنجه‌ست و بلا بر ما		عذابست این جهان بی‌تو مبادا یک زمان بی‌تو
چنانک آید سلیمانی درون مسجد اقصی		خیالت همچو سلطانی شد اندر دل خرامانی
بهشت و حوض کوثر شد پر از رضوان پر از حورا		هزاران مشعله برشد همه مسجد منور شد
پر از حورست این خرگه نهان از دیده اعمی		تعالی الله تعالی الله درون چرخ چندین مه
به کوه قاف کی یابد مقام و جای جز عنقا		زهی دلشاد مرغی کو مقامی یافت اندر عشق
که او شمسیست نی شرقی و نی غربی و نی در جا		زهی عنقای ربانی شهنشه شمس تبریزی

ببین این بحر و کشتی‌ها که بر هم می‌زنند این جا		ببین ذرات روحانی که شد تابان از این صحرا
ببین معشوق و عاشق را ببین آن شاه و آن طغرا		ببین عذرا و وامق را در آن آتش خلایق را
ز قلزم آتشی برشد در او هم لا و هم الا		چو جوهر قلزم اندر شد نه پنهان گشت و نی تر شد
چو مفلوجی چو مسکینی بماند آن عقل هم برجا		که سوی عقل کژبینی درآمد از قضا کینی
که اینت واجبست ای عم اگر امروز اگر فردا		اگر هستی تو از آدم در این دریا فروکش دم
چه جان و عقل و دل باشد که نبود او کف دریا		ز بحر این در خجل باشد چه جای آب و گل باشد
چه سرگردان همی‌دارد تو را این عقل کارافزا		چه سودا می‌پزد این دل چه صفرا می‌کند این جان
زهی امن و شکرریزی میان عالم غوغا		زهی ابر گهربیزی ز شمس الدین تبریزی

فرومگذار در مجلس چنین اشگرف جامی را		تو را ساقی جان گوید برای ننگ و نامی را
مهل ساقی خاصت را برای خاص و عامی را		ز خون ما قصاصت را بجو این دم خلاصت را
مشو سخره حلالی را مخوان باده حرامی را		بکش جام جلالی را فدا کن نفس و مالی را
چو آن مرغی که می‌بافد به گرد خویش دامی را		کسی کز نام می‌لافد بهل کز غصه بشکافد
مگو از چرخ وز خانه تو دیده گیر بامی را		در این دام و در این دانه مجو جز عشق جانانه
مگو القاب جان حی یکی نقش و کلامی را		تو شین و کاف و ری را خود مگو شکر که هست از نی
چرا دربند آن باشی که واگویی پیامی را		چو بی‌صورت تو جان باشی چه نقصان گر نهان باشی
چنان سرمست شو این دم که نشناسی مقامی را		بیا ای هم دل محرم بگیر این باده خرم
از این مجنون پرسودا ببر آن جا سلامی را		برو ای راه ره پیما بدان خورشید جان افزا
به خود در ساغرم ریزی نفرمایی غلامی را		بگو ای شمس تبریزی از آن می‌های پاییزی

شب و روزم ز تو روشن زهی رعنا زهی زیبا		از آن مایی ای مولا اگر امروز اگر فردا
نمایی صورتی هر دم چه باحسن و چه بابالا		تو پاک پاکی از صورت ولیک از پرتو نورت
مرا بی‌عقل و دین کردی بر آن نقش و بر آن حورا		چو ابرو را چنین کردی چه صورت‌های چین کردی
چه صیدی بی ز شستست این درون موج این دریا		مرا گویی چه عشقست این که نی بالا نه پستست این
که سر عرش و صد کرسی ز تو ظاهر شود پیدا		ایا معشوق هر قدسی چو می‌دانی چه می‌پرسی
که تا آتش شود گل خوش که تا یکتا شود صد تا		زدی در من یکی آتش که شد جان مرا مفرش
که از مزج و تلاقی را ندانم جامش از صهبا		فرست آن عشق ساقی را بگردان جام باقی را
به تبریز نکوآیین ببر این نکته غرا		بکن این رمز را تعیین بگو مخدوم شمس الدین

به شست عشق دست آورد جان بت پرستش را		چو شست عشق در جانم شناسا گشت شستش را
بکرد این دل هزاران جان نثار آن گفت رستش را		به گوش دل بگفت اقبال رست آن جان به عشق ما
نشستست این دل و جانم همی‌پاید نجستش را		ز غیرت چونک جان افتاد گفت اقبال هم نجهد
بیامد آتشی در جان بسوزانید هستش را		چو اندر نیستی هستست و در هستی نباشد هست
نداند جبرئیل وحی خود جای نشستش را		خدیو روح شمس الدین که از بسیاری رفعت
درستی‌های بی‌پایان ببخشید آن شکستش را		چو جامش دید این عقلم چو قرابه شد اشکسته
بلندی داد از اقبال او بالا و پستش را		چو عشقش دید جانم را به بالای‌یست از این هستی
که شیرانند بیچاره مر آن آهوی مستش را		اگر چه شیرگیری تو دلا می‌ترس از آن آهو
فروآمد ز اسپ اقبال و می‌بوسید دستش را		چو از تیغ حیات انگیز زد مر مرگ را گردن
بده تبریز از اول بلی گویان الستش را		در آن روزی که در عالم الست آمد ندا از حق

ز روزن سر درآویزد چو قرص ماه خوش سیما		چه باشد گر نگارینم بگیرد دست من فردا
که دستم بست و پایم هم کف هجران پابرجا		درآید جان فزای من گشاید دست و پای من
نه شادم می‌کند عشرت نه مستم می‌کند صهبا		بدو گویم به جان تو که بی‌تو ای حیات جان
ز سودای تو می‌ترسم که پیوندد به من سودا		وگر از ناز او گوید برو از من چه می‌خواهی
که از من دردسر داری مرا گردن بزن عمدا		برم تیغ و کفن پیشش چو قربانی نهم گردن
رباب و دف به پیش آور اگر نبود تو را سرنا		رها کن این سخن‌ها را بزن مطرب یکی پرده

خضر آمد خضر آمد بیار آب حیاتی را		برات آمد برات آمد بنه شمع براتی را
سحر آمد سحر آمد بهل خواب سباتی را		عمر آمد عمر آمد ببین سرزیر شیطان را
به بستان آ به بستان آ ببین خلق نجاتی را		بهار آمد بهار آمد رهیده بین اسیران را
ببین لعل بدخشان را و یاقوت زکاتی را		چو خورشید حمل آمد شعاعش در عمل آمد
ببخشد جان ببخشد جان نگاران نباتی را		همان سلطان همان سلطان که خاکی را نبات آرد
قبول آمد قبول آمد مناجات صلاتی را		درختان بین درختان بین همه صایم همه قایم
ببین باری ببین باری تجلی صفاتی را		ز نورافشان ز نورافشان نتانی دید ذاتش را
فرستاد او فرستاد او شرابات نباتی را		گلستان را گلستان را خماری بد ز جور دی
که حشر آمد که حشر آمد شهیدان رفاتی را		بشارت ده بشارت ده به محبوسان جسمانی
تو هم نو شو تو هم نو شو بهل نطق بیاتی را		شقایق را شقایق را تو شاکر بین و گفتی نی
که بیخم نیست پوسیده ببین وصل سماتی را		شکوفه و میوه بستان برات هر درخت آمد
که جانم واصل وصلست و هشته بی‌ثباتی را		زبان صدق و برق رو برات مؤمنان آمد

فراغت‌ها کجا بودی ز دام و از سبب ما را		اگر نه عشق شمس الدین بدی در روز و شب ما را
اگر از تابش عشقش نبودی تاب و تب ما را		بت شهوت برآوردی دمار از ما ز تاب خود
رهانید و فراغت داد از رنج و نصب ما را		نوازش‌های عشق او لطافت‌های مهر او
که عین ذوق و راحت شد همه رنج و تعب ما را		زهی این کیمیای حق که هست از مهر جان او
برویانید و هستی داد از عین ادب ما را		عنایت‌های ربانی ز بهر خدمت آن شه
شقایق‌ها و ریحان‌ها و گل‌های عجب ما را		بهار حسن آن مهتر به ما بنمود ناگاهان
که مطلوب همه جان‌ها کند از جان طلب ما را		زهی دولت زهی رفعت زهی بخت و زهی اختر
ز معشوق لطیف اوصاف خوب بوالعجب ما را		عجب بختی که رو بنمود ناگاهان هزاران شکر
گران قدر و سبک دل شد دل و جان از طرب ما را		در آن مجلس که گردان کرد از لطف او صراحی‌ها
کشاند دل بدان جانب به عشق چون کنب ما را		به سوی خطه تبریز چه چشمه آب حیوانست

عجب بردست یا ماتست زیر امتحان ما را		به خانه خانه می‌آرد چو بیذق شاه جان ما را
تراشیدست عالم را و معجون کرده زان ما را		همه اجزای ما را او کشانیدست از هر سو
چو اشتر می‌کشاند او به گرد این جهان ما را		ز حرص و شهوتی ما را مهاری کرده دربینی
که چون کنجد همی‌کوبد به زیر آسمان ما را		چه جای ما که گردون را چو گاوان در خرس بست او
همیشه مست می‌دارد میان اشتران ما را		خنک آن اشتری کو را مهار عشق حق باشد

بنمود بهار نو تا تازه کند ما را		آمد بت میخانه تا خانه برد ما را
پر کرد کمان خود تا راه زند ما را		بگشاد نشان خود بربست میان خود
گر چه چو درخت نو از بن بکند ما را		رو سایه سروش شو پیش و پس او می‌دو
بر جمله سلطانان صد ناز رسد ما را		چون ناز کند جانان اندر دل ما پنهان
آن خوبی و ناز آمد تا داغ نهد ما را		بازآمد و بازآمد آن عمر دراز آمد
وان فخر شهان آمد تا پرده درد ما را		آن جان و جهان آمد وان گنج نهان آمد
وز آمدنش شاید گر دل بجهد ما را		می‌آید و می‌آید آن کس که همی‌باید

ور زان که نه‌ای مطرب گوینده شوی با ما		گر زان که نه‌ای طالب جوینده شوی با ما
گر مرده‌ای ور زنده هم زنده شوی با ما		یک شمع از این مجلس صد شمع بگیراند
تا تو همه تن چون گل در خنده شوی با ما		پاهای تو بگشاید روشن به تو بنماید
اطلس به دراندازی در ژنده شوی با ما		در ژنده درآ یک دم تا زنده دلان بینی
این رمز چو دریابی افکنده شوی با ما		چون دانه شد افکنده بررست و درختی شد

این یوسف خوبی را این خوش قد و قامت را		ای خواجه نمی‌بینی این روز قیامت را
این شعشعه نو را این جاه و جلالت را		ای شیخ نمی‌بینی این گوهر شیخی را
این روضه دولت را این تخت و سعادت را		ای میر نمی‌بینی این مملکت جان را
درکش قدحی با من بگذار ملامت را		این خوشدل و خوش دامن دیوانه تویی یا من
انوار جلال تو بدریده ضلالت را		ای ماه که در گردش هرگز نشوی لاغر
چون عید وصال آمد بگذار ریاضت را		چون آب روان دیدی بگذار تیمم را
درسوز عبارت را بگذار اشارت را		خاموش که خاموشی بهتر ز عسل نوشی
از تابش تو یابد این شمس حرارت را		شمس الحق تبریزی ای مشرق تو جان‌ها

تا حشر دگر آمد امشب حشر ما را		آخر بشنید آن مه آه سحر ما را
کو یوسف تا بیند خوبی و فر ما را		کو رستم دستان تا دستان بنماییمش
لقمه نتوان کردن کان شکر ما را		تو لقمه شیرین شو در خدمت قند او
زین روی دوا سازد هر لحظه گر ما را		ما را کرمش خواهد تا در بر خود گیرد
می‌زن به نمک هر دم بریان جگر ما را		چون بی‌نمکی نتوان خوردن جگر بریان
چون بی‌سر و پا کرد او این پا و سر ما را		بی پای طواف آریم بی‌سر به سجود آییم
کو مست الست آمد بشکست در ما را		بی پای طواف آریم گرد در آن شاهی
صد گنج فدا بادا این سیم و زر ما را		چون زر شد رنگ ما از سینه سیمینش
نوری که ملک سازد جسم بشر ما را		در رنگ کجا آید در نقش کجا گنجد
زیرا که همی‌داند ضعف نظر ما را		تشبیه ندارد او وز لطف روا دارد
مشکات و زجاجه گفت سینه و بصر ما را		فرمود که نور من ماننده مصباح است
خود کیست که دریابد او خیر و شر ما را		خامش کن تا هر کس در گوش نیارد این

ماهی همه جان باید دریای خدایی را		آب حیوان باید مر روح فزایی را
این عرصه کجا شاید پرواز همایی را		ویرانه آب و گل چون مسکن بوم آمد
آخر تو چه پنداری این گنج عطایی را		گر نقد درستی تو چون مست و قراضه ستی
صد دل به فدا باید آن جان بقایی را		دلتنگ همی‌دانند کان جای که انصافست
آن سنگ که پیدا شد پولادربایی را		دل نیست کم از آهن آهن نه که می‌داند
دل روی زمین بوسد آن جان سمایی را		خورشید حقایق‌ها شمس الحق تبریز است

درده می ربانی دل‌های کبابی را		ساقی ز شراب حق پر دار شرابی را
جز آب نمی‌سازد مر مردم آبی را		کم گوی حدیث نان در مجلس مخموران
آراسته دار ای جان زین گنج خرابی را		از آب و خطاب تو تن گشت خراب تو
دربار کند موجت این جسم سحابی را		گلزار کند عشقت آن شوره خاکی را
از شب چه خبر باشد مر مردم خوابی را		بفزای شراب ما بربند تو خواب ما
باده ز فلک آید مردان ثوابی را		همکاسه ملک باشد مهمان خدایی را
بوجهل کجا داند احوال صحابی را		هشیار کجا داند بی‌هوشی مستان را
بربای نقاب از رخ خوبان نقابی را		چون محرم حق گشتی وز واسطه بگذشتی
بنده ره او سازد آن گفت نیابی را		منکر که ز نومیدی گوید که نیابی این
ویرانه دنیا به آن جغد غرابی را		نی باز سپیدست او نی بلبل خوش نغمه
کز غیب خطاب آید جان‌های خطابی را		خاموش و مگو دیگر مفزای تو شور و شر

من بر سر دیوارم از بهر علامت را		دیوار و در خانه شوریده و دیوانه
خورشید جمال او بدریده ظلامت را		ماهیست که در گردش لاغر نشود هرگز
درکش قدحی با من بگذار ملامت را		ای خواجه خوش دامن دیوانه تویی یا من
چون دید رخ ساقی بفروخت کرامت را		پیش از تو بسی شیدا می‌جست کرامت‌ها

برهم زن و درهم زن این چرخ شتابی را		امروز گزافی ده آن باده نابی را
پنهان نتوان کردن مستی و خرابی را		گیرم قدح غیبی از دیده نهان آمد
بربای نقاب از رخ آن شاه نقابی را		ای عشق طرب پیشه خوش گفت خوش اندیشه
برکن هله ای گلرخ سغراق و شرابی را		تا خیزد ای فرخ زین سو اخ و زان سو اخ
از بهر چه بگشادی دکان گلابی را		گر زان که نمی‌خواهی تا جلوه شود گلشن
در آب فکن زوتر بط زاده آبی را		ما را چو ز سر بردی وین جوی روان کردی
لاحول بزن بر سر آن زاغ غرابی را		هر سوی رسولی نو گوید که نیابی رو
دزدیده رباب از کف بوبکر ربابی را		ای فتنه هر روحی کیسه بر هر جوحی
این جان محدث را وان عقل خطابی را		امروز چنان خواهم تا مست و خرف سازی
آگاه مکن از ما هر غافل خوابی را		ای جاه و جمالت خوش خامش کن و دم درکش

آن راه زن دل را آن راه بر دین را		ای ساقی جان پر کن آن ساغر پیشین را
مخمور کند جوشش مر چشم خدابین را		زان می که ز دل خیزد با روح درآمیزد
و این باده منصوری مر امت یاسین را		آن باده انگوری مر امت عیسی را
تا نشکنی آن خم را هرگز نچشی این را		خم‌ها است از آن باده خم‌ها است از این باده
هرگز نکشد غم را هرگز نکند کین را		آن باده به جز یک دم دل را نکند بی‌غم
جانم به فدا باشد این ساغر زرین را		یک قطره از این ساغر کار تو کند چون زر
تا نشکنی از سستی مر عهد سلاطین را		زنهار که یار بد از وسوسه نفریبد
رستم چه کند در صف دسته گل و نسرین را		گر زخم خوری بر رو رو زخم دگر می‌جو

کفرش همه ایمان شد تا باد چنین بادا		معشوقه به سامان شد تا باد چنین بادا
باز آن سلیمان شد تا باد چنین بادا		ملکی که پریشان شد از شومی شیطان شد
غمخواره یاران شد تا باد چنین بادا		یاری که دلم خستی در بر رخ ما بستی
هر گوشه چو میدان شد تا باد چنین بادا		زان طلعت شاهانه زان مشعله خانه
خورشید درخشان شد تا باد چنین بادا		شب رفت صبوح آمد غم رفت فتوح آمد
آن سلسله جنبان شد تا باد چنین بادا		از دولت محزونان وز همت مجنونان
عیدانه فراوان شد تا باد چنین بادا		عید آمد و عید آمد یاری که رمید آمد
کان زهره به میزان شد تا باد چنین بادا		ای مطرب صاحب دل در زیر مکن منزل
همکاسه سلطان شد تا باد چنین بادا		درویش فریدون شد هم کیسه قارون شد
با نای در افغان شد تا باد چنین بادا		آن باد هوا را بین ز افسون لب شیرین
نک موسی عمران شد تا باد چنین بادا		فرعون بدان سختی با آن همه بدبختی
نک یوسف کنعان شد تا باد چنین بادا		آن گرگ بدان زشتی با جهل و فرامشتی
ابلیس مسلمان شد تا باد چنین بادا		از اسلم شیطانی شد نفس تو ربانی
اشخاص همه جان شد تا باد چنین بادا		آن ماه چو تابان شد کونین گلستان شد
فر تو فروزان شد تا باد چنین بادا		بر روح برافزودی تا بود چنین بودی
ابرش شکرافشان شد تا باد چنین بادا		قهرش همه رحمت شد زهرش همه شربت شد
این گاو چو قربان شد تا باد چنین بادا		از کاخ چه رنگستش وز شاخ چه تنگستش
این بود همه آن شد تا باد چنین بادا		ارضی چو سمایی شد مقصود سنایی شد
اندیشه پریشان شد تا باد چنین بادا		خاموش که سرمستم بربست کسی دستم

آواز تو جان افزا تا روز مشین از پا		ای یار قمرسیما ای مطرب شکرخا
تا بود چنین بودی تا روز مشین از پا		سودی همگی سودی بر جمله برافزودی
بیدار شد آن خفته تا روز مشین از پا		صد شهر خبر رفته کای مردم آشفته
در کوه کند رخنه تا روز مشین از پا		بیدار شد آن فتنه کو چون بزند طعنه
دارم ز تو من طمعی تا روز مشین از پا		در خانه چنین جمعی در جمع چنین شمعی
ما را تو بری از سر تا روز مشین از پا		ای بانگ و نوایت تر وز باد صبا خوشتر
چون شمع فروزنده تا روز مشین از پا		مجلس به تو فرخنده عشرت ز دمت زنده
ای استن این خیمه تا روز مشین از پا		این چرخ و زمین خیمه کس دید چنین خیمه
تا منزل آباقان تا روز مشین از پا		در بحر چو کشتیبان آن پیل همی‌جنبان
چون با همه برنایی تا روز مشین از پا		ای خوش نفس نایی بس نادره برنایی
با نی همه پست آید تا روز مشین از پا		دف از کف دست آید نی از دم مست آید
تو باش زبان ما تا روز مشین از پا		چون جان خمشیم اما کی خسبد جان جانا

زیرا که منم بی‌من با شاه جهان تنها		چون گل همه تن خندم نه از راه دهان تنها
جان را برسان در دل دل را مستان تنها		ای مشعله آورده دل را به سحر برده
آن را مگذار این جا وین را بمخوان تنها		از خشم و حسد جان را بیگانه مکن با دل
صد شور کنیم ای جان نکنیم فغان تنها		چون دوش اگر امشب نایی و ببندی لب

هر جا که روی ما را با خویش ببر جانا		از بهر خدا بنگر در روی چو زر جانا
تا جامه نیالایی از خون جگر جانا		چون در دل ما آیی تو دامن خود برکش
ابری سیه اندرکش در روی قمر جانا		ای ماه برآ آخر بر کوری مه رویان
آوه که چه کاسد شد بازار شکر جانا		زان روز که زادی تو ای لب شکر از مادر
دل سجده درافتاده جان بسته کمر جانا		گفتی که سلام علیک بگرفت همه عالم
امروز بنشناسم شب را ز سحر جانا		چون شمع بدم سوزان هر شب به سحر کشته
ای بحر کمربسته پیش تو گهر جانا		شمس الحق تبریزی شاهنشه خون ریزی

پیوسته چنین بادا چون شیر و شکر با ما		ای گشته ز تو خندان بستان و گل رعنا
پرگنج شود پستی فردوس شود بالا		دریای جمال تو چون موج زند ناگه
هر جا که روی آیی فرشت همه زر بادا		هر سوی که روی آری در پیش تو گل روید
می‌گو که جفای تو حلواست همه حلوا		وان دم که ز بدخویی دشنام و جفا گویی
کز مشعله ننگستش وز رنگ گل حمرا		گر چه دل سنگستش بنگر که چه رنگستش
فخرش ده و نازش ده تا فخر بود ما را		یا رب دل بازش ده صد عمر درازش ده

ای سرو روان بنما آن قامت بالا را		جانا سر تو یارا مگذار چنین ما را
خورشید دگر بنما این گنبد خضرا را		خرم کن و روشن کن این مفرش خاکی را
در جوش و خروش آور از زلزله دریا را		رهبر کن جان‌ها را پرزر کن کان‌ها را
آری چه توان کردن آن سایه عنقا را		خورشید پناه آرد در سایه اقبالت
سودای بپوسیده پوسیده سودا را		مغزی که بد اندیشد آن نقص بسست ای جان
درده تو طبیبانه آن دافع صفرا را		هم رحمت رحمانی هم مرهم و درمانی
تو سرده اسراری هم بی‌سر و بی‌پا را		تو بلبل گلزاری تو ساقی ابراری
در کار درآری تو سنگ و که خارا را		یا رب که چه داری تو کز لطف بهاری تو
ننشاند صد طوفان آن فتنه و غوغا را		افروخته نوری انگیخته شوری

تا بود چنین بودی تا باد چنان بادا		شاد آمدی ای مه رو ای شادی جان شاد آ
ای صورت عشق کل اندر دل ما یاد آ		ای صورت هر شادی اندر دل ما یادی
از منت هر دادو وز غصه هر دادا		بیرون پر از این طفلی ما را برهان ای جان
ای دف تو بنال از دل وی نای به فریاد آ		ما چنگ زدیم از غم در یار و رخان ما
ور خسرو شیرینی در عشق چو فرهاد آ		ای دل تو که زیبایی شیرین شو از آن خسرو

من خمره افیونم زنهار سرم مگشا		یک پند ز من بشنو خواهی نشوی رسوا
کاندر فلک افکندم صد آتش و صد غوغا		آتش به من اندرزن آتش چه زند با من
نی سر بهلم آن را نی پا بهلم این را		گر چرخ همه سر شد ور خاک همه پا شد
اسکر نفرا لدا و السکر بنا اولی		یا صافیه الخمر فی آنیه المولی

هم محرم عشق تو هم محرم تو جانا		ای شاد که ما هستیم اندر غم تو جانا
هم شسته به نظاره بر طارم تو جانا		هم ناظر روی تو هم مست سبوی تو
ای دیو و پری شیدا از خاتم تو جانا		تو جان سلیمانی آرامگه جانی
ای روشنی دل‌ها اندر دم تو جانا		ای بیخودی جان‌ها در طلعت خوب تو
از حسن جمالات پرخرم تو جانا		در عشق تو خمارم در سر ز تو می دارم
زمزم شکر آمیزد از زمزم تو جانا		تو کعبه عشاقی شمس الحق تبریزی

بشتاب و شتاب اولی مستان شبابی را		در آب فکن ساقی بط زاده آبی را
پر کن ز شکر چون نی بوبکر ربابی را		ای جان بهار و دی وی حاتم نقل و می
پر کن ز می احمر سغراق و شرابی را		ای ساقی شور و شر هین عیش بگیر از سر
بربای نقاب از رخ معشوق نقابی را		بنما ز می فرخ این سو اخ و آن سو اخ
کاسد کند این صهبا صد خمر لعابی را		صد حلقه نگر شیدا زان باده ناپیدا
صد کوه چو که غلطان سیلاب حبابی را		مستان چمن پنهان اشکوفه ز شاخ افشان
پنهان نتوان کردن مستی و خرابی را		گر آن قدح روشن جانست نهان از تن
وز صبر و فنا می‌کش طوطی خطابی را		چون رعد نه‌ای خامش چون پرده تست این هش

زهی قدر و زهی بدر تبارک و تعالی		زهی باغ زهی باغ که بشکفت ز بالا
زهی گوهر منثور زهی پشت و تولا		زهی فر زهی نور زهی شر زهی شور
چه سلطان و چه خاقان چه والی و چه والا		علم‌های الهی ز پس کوه برآمد
بزن گردن آن را که بگوید که تسلا		چه پیش آمد جان را که پس انداخت جهان را
چه ناقوس چه ناموس چه اهلا و چه سهلا		چو بی‌واسطه جبار بپرورد جهان را
چو آن حال ببینی بگو جل جلالا		گر اجزای زمینی وگر روح امینی
دل غمناک نباشد مکن بانگ و علالا		گر افلاک نباشد به خدا باک نباشد
تویی باده مدهوش یکی لحظه بپالا		فروپوش فروپوش نه بخروش نه بفروش
بپالا و بیفشار ولی دست میالا		تو کرباسی و قصار تو انگوری و عصار
مگو فاش مگو فاش ز مولی و ز مولا		خمش باش خمش باش در این مجمع اوباش

چو نفطند بسوزند ز هر بیخ تری‌ها		میندیش میندیش که اندیشه گری‌ها
که تا جمله نیستان نماید شکری‌ها		خرف باش خرف باش ز مستی و ز حیرت
چو شیران و چو مردان گذر کن ز غری‌ها		جنونست شجاعت میندیش و درانداز
وگر حرص بنالد بگیریم کری‌ها		ره لقمه چو بستی ز هر حیله برستی

چه نغزست و چه خوبست چه زیباست خدایا		زهی عشق زهی عشق که ما راست خدایا
نه از کف و نه از نای نه دف‌هاست خدایا		از آن آب حیاتست که ما چرخ زنانیم
که اسباب شکرریز مهیاست خدایا		یقین گشت که آن شاه در این عرس نهانست
چه مغزست و چه نغزست چه بیناست خدایا		به هر مغز و دماغی که درافتاد خیالش
ز تست آنک دمیدن نه ز سرناست خدایا		تن ار کرد فغانی ز غم سود و زیانی
که شب و روز در این ناله و غوغاست خدایا		نی تن را همه سوراخ چنان کرد کف تو
دم ناییست که بیننده و داناست خدایا		نی بیچاره چه داند که ره پرده چه باشد
چه نورست و چه شورست چه سوداست خدایا		که در باغ و گلستان ز کر و فر مستان
چه لوتست و چه قوتست و چه حلواست خدایا		ز تیه خوش موسی و ز مایده عیسی
که از دخل زمین نیست ز بالاست خدایا		از این لوت و زین قوت چه مستیم و چه مبهوت
به هر سو مه و خورشید و ثریاست خدایا		ز عکس رخ آن یار در این گلشن و گلزار
که منزلگه هر سیل به دریاست خدایا		چو سیلیم و چو جوییم همه سوی تو پوییم
مگر هر در دریای تو گویاست خدایا		بسی خوردم سوگند که خاموش کنم لیک
نگهش دار ز آفت که برجاست خدایا		خمش ای دل که تو مستی مبادا به جهانی
سراسیمه و آشفته سوداست خدایا		ز شمس الحق تبریز دل و جان و دو دیده

چه نغزست و چه خوبست و چه زیباست خدایا		زهی عشق زهی عشق که ما راست خدایا
چه پنهان و چه پنهان و چه پیداست خدایا		چه گرمیم چه گرمیم از این عشق چو خورشید
که جان را و جهان را بیاراست خدایا		زهی ماه زهی ماه زهی باده همراه
زهی کار زهی بار که آن جاست خدایا		زهی شور زهی شور که انگیخته عالم
زهی گرد زهی گرد که برخاست خدایا		فروریخت فروریخت شهنشاه سواران
ندانیم ندانیم چه غوغاست خدایا		فتادیم فتادیم بدان سان که نخیزیم
دگربار دگربار چه سوداست خدایا		ز هر کوی ز هر کوی یکی دود دگرگون
که اغیار گرفتست چپ و راست خدایا		خموشید خموشید که تا فاش نگردید

تا از لب دلدار شود مست و شکرخا		لب را تو به هر بوسه و هر لوت میالا
تا عشق مجرد شود و صافی و یکتا		تا از لب تو بوی لب غیر نیاید
کی یابد آن لب شکربوس مسیحا		آن لب که بود کون خری بوسه گه او
بر مزبله پرحدث آن گاه تماشا		می‌دانک حدث باشد جز نور قدیمی
رست از حدثی و شود او چاشنی افزا		آنگه که فنا شد حدث اندر دل پالیز
رو از حدثی سوی تبارک و تعالی		تا تو حدثی لذت تقدیس چه دانی
کو دست نگه داشت ز هر کاسه سکبا		زان دست مسیح آمد داروی جهانی
دریای کرم داد مر او را ید بیضا		از نعمت فرعون چه موسی کف و لب شست
پرگوهر و روتلخ همی‌باش چو دریا		خواهی که ز معده و لب هر خام گریزی
هین معده تهی دار که لوتیست مهیا		هین چشم فروبند که آن چشم غیورست
یا من قسم القهوه و الکاس علینا		بنمای از این حرف تصاویر حقایق

خود فاش بگو یوسف زرین کمری را		رفتم به سوی مصر و خریدم شکری را
در بر کی کشیدست سهیل و قمری را		در شهر کی دیدست چنین شهره بتی را
بخرید به گوهر کرمش بی‌گهری را		بنشاند به ملکت ملکی بنده بد را
کز چشمه جان تازه کند او جگری را		خضر خضرانست و از هیچ عجب نیست
نی زیر و زبر کردن زیر و زبری را		از بهر زبردستی و دولت دهی آمد
مه بوسه دهد هر شب انجم شمری را		شاید که نخسپیم به شب چونک نهانی
حمال دل و جان کند آن شه اثری را		آثار رساند دل و جان را به مؤثر
هر لحظه زر سرخ کند او حجری را		اکسیر خداییست بدان آمد کاین جا
غم نیست اگر ره نبود لاشه خری را		جان‌های چو عیسی به سوی چرخ برانند
کاین جاه و جلالست خدایی نظری را		هر چیز گمان بردم در عالم و این نی
تا سرمه کشد چشم عروس سحری را		سوز دل شاهانه خورشید بباید
کی آهوی عاقل طلبد شیر نری را		ما عقل نداریم یکی ذره وگر نی
تا زخم زند هر طرفی بی‌سپری را		خورشید همه روز بدان تیغ گزارد
در خانه کشد روح چنان رهگذی را		بر سینه نهد عقل چنان دل شکنی را
رخ زر زند از بهر چنین سیمبری را		در هدیه دهد چشم چنان لعل لبی را
کو راست کند چشم کژ کژنگری را		رو صاحب آن چشم شو ای خواجه چو ابرو
نتوان دل و جان دادن هر مختصری را		ای پاک دلان با جز او عشق مبازید
تا چند کشی دامن هر بی‌هنری را		خاموش که او خود بکشد عاشق خود را

هین وقت لطیفست از آن عربده بازآ		ما را چه از آن قصه که گاو آمد و خر رفت
ای جان ولی نعمت هر وامق و عذرا		ای شاه تو شاهی کن و آراسته کن بزم
هم جنت فردوسی و هم سدره خضرا		هم دایه جان‌هایی و هم جوی می و شیر
تا چرخ به رقص آید و صد زهره زهرا		خواهی که بگویم بده آن جام صبوحی
می‌غرد و می‌برد از آن جای دل ما		هر جا ترشی باشد اندر غم دنیی
کان جا که تویی خانه شود گلشن و صحرا		برخیز بخیلانه در خانه فروبند
این نور خداییست تبارک و تعالی		این مه ز کجا آمد وین روی چه رویست
اول غم و سودا و به آخر ید بیضا		هم قادر و هم قاهر و هم اول و آخر
یا رب خبرش ده تو از این عیش و تماشا		هر دل که نلرزیدت و هر چشم که نگریست
فریاد برآرد که تمنیت تمنا		تا شید برآرد وی و آید به سر کوی
شاباش زهی سلسله و جذب و تقاضا		نگذاردش آن عشق که سر نیز بخارد
هر لحظه مرا گیرد این عشق ز بالا		در شهر چو من گول مگر عشق ندیدست
گر حاذق جدست وگر عشوه تیبا		هر داد و گرفتی که ز بالاست لطیفست

همه رفتند و خلوت شد برون آ		دلارام نهان گشته ز غوغا
فرح ده روی زردم را ز صفرا		برآور بنده را از غرقه خون
تماشا چون نیایی سوی دریا		کنار خویش دریا کردم از اشک
از آن خوشتر کجا باشد تماشا		چو تو در آینه دیدی رخ خود
ز نورت می‌شود لا کل اشیاء		غلط کردم در آیینه نگنجی
ز رویت می‌شود پاک و مصفا		رهید آن آینه از رنج صیقل
خرابی‌ها عمارت‌ها به هر جا		تو پنهانی چو عقل و جمله از تست
به پیشش پست شد بام ثریا		هر آنک پهلوی تو خانه گیرد
چه عذر آورد کسی کز تست عذرا		چه باشد حال تن کز جان جدا شد
کسی کز جان شیرین گشت تنها		چه یاری یابد از یاران همدل
به از خوابی ضعیفان را به شب‌ها		به از صبحی تو خلقان را به هر روز
جهان گشتست همچون دیگ حلوا		چو در عالم زدی تو آتش عشق
همه مغز از تو باید جدی و جوزا		همه حسن از تو باید ماه و خورشید
که سودای توش بخشید سودا		بدان شد شب شفا و راحت خلق
که از زیب خودش کردی تو زیبا		چو پروانه‌ست خلق و روز چون شمع
شبش خوشتر ز روز آمد به سیما		هر آن پروانه که شمع تو را دید
به روز و شب ندارد هیچ پروا		همی‌پرد به گرد شمع حسنت
بگفتم این قدر باقی تو فرما		نمی‌یارم بیان کردن از این بیش
که به گوید حدیث قاف عنقا		بگو باقی تو شمس الدین تبریز

ببر از کار عقل کاردان را		بیا ای جان نو داده جهان را
بیا بار دگر پر کن کمان را		چو تیرم تا نپرانی نپرم
فرست از بام باز آن نردبان را		ز عشقت باز طشت از بام افتاد
از آن سویی که آوردند جان را		مرا گویند بامش از چه سویست
به وقت صبح بازآرد روان را		از آن سویی که هر شب جان روانست
چراغ نو دهد صبح آسمان را		از آن سو که بهار آید زمین را
به دوزخ برد او فرعونیان را		از آن سو که عصایی اژدها شد
نشان خود اوست می‌جوید نشان را		از آن سو که تو را این جست و جو خاست
همی‌پرسد ز خر این را و آن را		تو آن مردی که او بر خر نشسته است
که در دریا درآرد همگنان را		خمش کن کو نمی‌خواهد ز غیرت

درآشامیم هر دم موج خون را		بسوزانیم سودا و جنون را
که بشکافند سقف سبزگون را		حریف دوزخ آشامان مستیم
فلک را وین دو شمع سرنگون را		چه خواهد کرد شمع لایزالی
که دزدیدست عقل صد زبون را		فروبریم دست دزد غم را
بخوابانیم عقل ذوفنون را		شراب صرف سلطانی بریزیم
چه داند حیله ریب المنون را		اگر چه زوبع و استاد جمله‌ست
که چون آید نداند راه چون را		چنانش بیخود و سرمست سازیم
که تا عبرت شود لایعلمون را		چنان پیر و چنان عالم فنا به
کنون واقف شود علم درون را		کنون عالم شود کز عشق جان داد
ستون این جهان بی‌ستون را		درون خانه دل او ببیند
سکون بودی جهان بی‌سکون را		که سرگردان بدین سرهاست گر نه
تن بی‌سر شناسد کاف و نون را		تن باسر نداند سر کن را
چنین سگ را چنین اسب حرون را		یکی دم رام کن از بهر سلطان
فنا شو کم طلب این سرفزون را		تو دوزخ دان خودآگاهی عالم
که برنایی نبینی این برون را		چنان اندر صفات حق فرورو
چه بویی سبزه این بام تون را		چه جویی ذوق این آب سیه را
ز رشک و غیرت هر خام دون را		خمش کردم نیارم شرح کردن
که تا نقصی نباشد کاف و نون را		نما ای شمس تبریزی کمالی

مسلم شد ضمیر آن سری را		برآوردن ز مغرب آفتابی
که بهر حق گذارد مهتری را		بدین سان مهتری یابد هر آن کس
مکرم کن نیاز مشتری را		بنه بر خوان جفان کالجوابی
کسادی ده نقوش آزری را		ز صورت‌های غیبی پرده بردار
روان کن چشمه‌های کوثری را		ز چاه و آب چه رنجور گشتیم
پذیرا شو شراب احمری را		دلا در بزم شاهنشاه دررو
بر این دو دوخت یزدان کافری را		زر و زن را به جان مپرست زیرا
برای این دهد شه لشکری را		جهاد نفس کن زیرا که اجری
ز حیرت گم کند زر هم زری را		دل سیمین بری کز عشق رویش
به دست آورد گوهر گوهری را		بدان دریادلی کز جوش و نوشش
به رشک آری تو سحر سامری را		که باقی غزل را تو بگویی
تو بگشا پر نطق جعفری را		خمش کردم که پایم گل فرورفت

چو صافی شد رود صافی به بالا		دل و جان را در این حضرت بپالا
لب خود را به هر دردی میالا		اگر خواهی که ز آب صاف نوشی
که جانبازست و چست و بی‌مبالا		از این سیلاب درد او پاک ماند
چو نبود عقل کل بر جزو لالا		نپرد عقل جزوی زین عقیله
چو بازرگان بداند قدر کالا		نلرزد دست وقت زر شمردن
کسی خود را بر این گرگین ممالا		چه گرگینست وگر خارست این حرص
طلی سازش به ذکر حق تعالا		چو شد ناسور بر گرگین چنین گر
میان جان بجو صدر معلا		رها کن صدر و ناموس و تکبر
به هر کل کی رسد حاشا و کلا		کلاه رفعت و تاج سلیمان
که این ساعت نمی‌گنجد علالا		خمش کردم سخن کوتاه خوشتر
بقایی شاء لیس هم ارتحالا		جواب آن غزل که گفت شاعر

که دریابد دل خون خوار ما را		خبر کن ای ستاره یار ما را
که تا شربت دهد بیمار ما را		خبر کن آن طبیب عاشقان را
که تا رونق دهد بازار ما را		بگو شکرفروش شکرین را
نه دشمن بشنود اسرار ما را		اگر در سر بگردانی دل خود
که دشمن می‌نپرسد کار ما را		پس اندر عشق دشمن کام گردم
بسوزان جان دشمن دار ما را		اگر چه دشمن ما جان ندارد
بیار و بشکفان گلزار ما را		اگر گل بر سرستت تا نشویی
بدان رخ نور ده دیدار ما را		بیا ای شمس تبریزی نیر

چه باشد شب چه باشد روز ما را		چو او باشد دل دلسوز ما را
بس است این جان جان افروز ما را		که خورشید ار فروشد ار برآمد
که استادست عشق آموز ما را		تو مادرمرده را شیون میاموز
نشاید شیخ خرقه دوز ما را		مدوزان خرقه ما را مدران
جمال آن عدو پیروز ما را		همه کس بر عدو پیروز خواهد
ولیکن عشق رنج اندوز ما را		همه کس بخت گنج اندوز جوید

میفکن وعده حلوا به فردا		مرا حلوا هوس کردست حلوا
که صوفی را صفا آرد نه صفرا		دل و جانم بدان حلواست پیوست
که هر دم می‌رسد بویش ز بالا		زهی حلوای گرم و چرب و شیرین
ز دل خور هیچ دست و لب میالا		دهانی بسته حلوا خور چو انجیر
بخور زان دست ای بی‌دست و بی‌پا		از آن دستست این حلوا از آن دست
که او می خورد از آن جا شیر و خرما		دمی با مصطفا و کاسه باشیم
کلی و اشربی و قری عینا		از آن خرما که مریم را ندا کرد
ندایش می‌رسد کای جان بابا		دلیل آنک زاده عقل کلیم
که خوان آراسته‌ست و یار تنها		همی‌خواند که فرزندان بیایید

ظفر ده شادی صاحب علم را		سیاهی می‌نماید لشکر غم
غم و اندوه ده اندوه و غم را		به حسن خود تو شادی را بکن شاد
که حسن تو دهد صد جان کرم را		کرم را شادمان کن از جمالت
تو لعلین کن رخ همچون زرم را		تو کارم زان بر سیمین چو زر کن
تو کم اندیش در دل بیش و کم را		دلا چون طالب بیشی عشقی
که ایمانست سجده آن صنم را		بنه آن سر به پیش شمس تبریز

به هر نوعی شنیدی بیست این جا		بشد عمری و از خوبی آن مه
که از شیرش چشیدی بیست این جا		به سینه تو که آن پستان شیرست

و اخری بالبکا بخلت علینا		بکت عینی غداه البین دمعا
بان غمضتها یوم التقینا		فعاقبت التی بخلت علینا
بده آن جام مالامال صهبا		چه مرد آن عتابم خیز یارا
که پیشم جمله جان‌ها هست یکتا		نرنجم ز آنچ مردم می‌برنجند
بپوشیدست این اجسام بر ما		اگر چه پوستینی بازگونه
همان جان منی در پوست جانا		تو را در پوستین من می‌شناسم
یکی اصلست ایشان را و منش		چراغک‌هاست کآتش را جدا کرد
که سرهاشان نباشد غیر پاها		یکی طبع و یکی رنگ و یکی خوی
به سر با تو بگویم یا به اخفا		در این تقریر برهان‌هاست در دل
چه تو بر توست بنگر این تماشا		غلط خود تو بگویی با تو آن را

بسی چنگی پنهانیست یارا		رباب و چنگ عالم گر بسوزد
چو غم چون سنگ و آهن هست برجا		چراغ و شمع عالم گر بمیرد
نیاید گوهری بر روی دریا		به روی بحر خاشاکست اغانی
که عکس عکس برق اوست بر ما		ولیکن لطف خاشاک از گهر دان
برابر نیست فرع و اصل اصلا		اغانی جمله فرع شوق وصلیست
از آن ره باش با ارواح گویا		دهان بربند و بگشا روزن دل

کشیده بهر تو زخم زبان‌ها		برای تو فدا کردیم جان‌ها
رسیده تیر کاری زان کمان‌ها		شنیده طعنه‌های همچو آتش
ببخشایی بر آن پرخون نشان‌ها		اگر دل را برون آریم پیشت
که در لطف تو خندد لعل کان‌ها		بیا ای آفتاب جمله خوبان
که گردد سود با بودت زیان‌ها		که بی‌تو سود ما جمله زیانست
که در قند تو دارد بدگمان‌ها		گمان او بسستش زهر قاتل

بیا ای عید و عیدی آر ما را		ز روی تست عید آثار ما را
هزاران عید در اسرار ما را		تو جان عید و از روی تو جانا
نگیرد غصه دستار ما را		چو ما در نیستی سر درکشیدیم
نباشد غصه اغیار ما را		چو ما بر خویشتن اغیار گشتیم
خیال خوب آن دلدار ما را		شما را اطلس و شعر خیالی
عتاب دلبر عیار ما را		کتاب مکر و عیاری شما را
دو صد عیدست هر دم کار ما را		شما را عید در سالی دو بارست
جمال خالق جبار ما را		شما را سیم و زر بادا فراوان
براق احمد مختار ما را		شما را اسب تازی باد بی‌حد
برو عالم شما را یار ما را		اگر عالم همه عیدست و عشرت
به دست این و آن مگذار ما را		بیا ای عید اکبر شمس تبریز
سخن کوتاه شد این بار ما را		چو خاموشانه عشقت قوی شد

در پرده زیر گوی زاری را		ای مطرب دل برای یاری را
همدم شو بلبل بهاری را		رو در چمن و به روی گل بنگر
در مجلس عشق جان سپاری را		دانی چه حیات‌ها و مستی‌هاست
بسپار بدو دم شماری را		چون دولت بی‌شمار را دیدی
کو زنده کند ابد شکاری را		ای روح شکار دلبری گشتی
وقتست بده شراب کاری را		ای ساقی دل ز کار واماندم
کراسته‌ای شرابداری را		آراسته کن مرا و مجلس را
جا نیست دگر شرابخواری را		بزمیست نهان چنین حریفان را

غیر تو کلوخ و سنگ خارا		اندر دل ما تویی نگارا
ما جز تو ندیده‌ایم یارا		هر عاشق شاهدی گزیدست
بر غیر تو نیست رشک ما را		گر غیر تو ماه باشد ای جان
باقی همه شاهدان شما را		ای خلق حدیث او مگویید
آن کس که بدید کبریا را		بر نقش فنا چه عشق بازد
کین رشک بدست انبیا را		گر رشک و حسد بری برو بر
عیسی چه کند کلیسیا را		چون رفت بر آسمان چارم
عثمان و علی مرتضا را		بوبکر و عمر به جان گزیدند
گردان کن سنگ آسیا را		شمس تبریز جو روان کن

ای سودکن همه زیان‌ها		با تو ز زیان چه باک داریم
بگشاده به طمع آن دهان‌ها		در لعل بتان شکر نهادی
بگشاده بدان در جهان‌ها		ای داده به دست ما کلیدی
پس شاهد چیست این نشان‌ها		ور نیست شراب بی‌نشانیت
پس زنده ز کیست این گمان‌ها		ور تو ز گمان ما برونی
پیدا ز کی می‌شود نهان‌ها		ور تو ز جهان ما نهانی
بیزار شدیم ما از آن‌ها		بگذار فسانه‌های دنیا
کی گنجد در دلش چنان‌ها		جانی که فتاد در شکرریز
کی یاد کند ز آسمان‌ها		آن کو قدم تو را زمین شد
ما را مفکن در این زبان‌ها		بربند زبان ما به عصمت

شیری بنموده آهوی را		ای سخت گرفته جادوی را
در دیده نهاده‌ای دوی را		از سحر تو احولست دیده
کی یافت ترنج آلوی را		بنموده‌ای از ترنج آلو
بنموده ز گندمی جوی را		سحر تو نمود بره را گرگ
طومار خیال منطوی را		منشور بقا نموده سحرت
از سحر تو جاهل غوی را		پر باد هدایتست ریشش
ای ترک نموده هندوی را		سوفسطاییم کرد سحرت
پیلان تهمتن قوی را		چون پشه نموده وقت پیکار
تقدیر و قضای مستوی را		تا جنگ کنند و راست آرند
بگشای زبان معنوی را		سوفسطایی مشو خمش کن

فخر تبریز و رشک چین را		از دور بدیده شمس دین را
آن زنده کننده زمین را		آن چشم و چراغ آسمان را
هر جان که بدیده او چنین را		ای گشته چنان و آن چنانتر
گفتمش که بنده کمین را		گفتا که که را کشم به زاری
از غیب گشاد او کمین را		این گفتن بود و ناگهانی
وز بیخ بکند کبر و کین را		آتش درزد به هست بنده
سرمست بکرد یاسمین را		بی دل سیهی لاله زان می
بر ما بفشاند آستین را		در دامن اوست عین مقصود
همتا شه روح راستین را		بنشین کژ و راست گو که نبود
جبریل مقدس امین را		والله که از او خبر نباشد
او چرخ بلند هفتمین را		حالی چه زند به قال آورد
یک جو نخریم ما یقین را		چون چشم دگر در او گشادیم
آن دولت وصل پوستین را		آوه که بکرد بازگونه
جان تو که بازگو همین را		ای مطرب عشق شمس دینم
بر خاک همی‌زنم جبین را		چون می‌نرسم به دستبوسش

هرگز نرویم ما از این جا		بنمود وفا از این جا
ذوقست دو چشم را از این جا		این جا مدد حیات جانست
چون برگیریم پا از این جا		این جاست که پا به گل فرورفت
مرگست بدن جدا از این جا		این جاست که مرگ ره ندارد
روشن کردی مرا از این جا		زین جای برآمدی چو خورشید
زین جا یابد بقا از این جا		جان خرم و شاد و تازه گردد
یک بار دگر برآ از این جا		یک بار دگر حجاب بردار
مشکی پر کن سقا از این جا		این چشمه آب زندگانیست
بگرفت خرد هوا از این جا		این جا پر و بال یافت دل‌ها

پرلخلخه کن کنار ما را		برخیز و صبوح را بیارا
ای ساقی خوب خوب سیما		پیش آر شراب رنگ آمیز
قندست و هزار رطل حلوا		از من پرسید کو چه ساقیست
بر وسوسه محال پیما		آن ساغر پرعقار برریز
آهنگ کند به صید عنقا		آن می که چو صعوه زو بنوشد
برجه سبک و میان ما آ		زان پیش که دررسد گرانی
حمرا می ده بدان حمیرا		می‌گرد و چو ماه نور می‌ده
وان گاه نظاره کن تماشا		ما را همه مست و کف زنان کن
در عربده‌های در علالا		در گردش و شیوه‌های مستان
کان شاه من و حبیب و مولا		در گردن این فکنده آن دست
می‌بوسد یار را کف پا		او نیز ببرده روی چون گل
که خرج کنید بی‌محابا		این کیسه گشاده از سخاوت
کاین را به گرو نهید فردا		دستار و قبا فکنده آن نیز
آن مهر که می‌بجوشد آن جا		صد مادر و صد پدر ندارد
کز سکر چنین شدند اعدا		این می آمد اصول خویشی
در بزم خدا نباشد آن‌ها		آن عربده در شراب دنیاست
ساقیست و شراب مجلس آرا		نی شورش و نی قیست و نی جنگ
می‌گوید لا اله الا		خاموش که ز سکر نفس کافر

در کفر مرو به سوی کیش آ		تا چند تو پس روی به پیش آ
آخر تو به اصل اصل خویش آ		در نیش تو نوش بین به نیش آ
پس رشته گوهر یقینی		هر چند به صورت از زمینی
آخر تو به اصل اصل خویش آ		بر مخزن نور حق امینی
می‌دانک تو از خودی برستی		خود را چو به بیخودی ببستی
آخر تو به اصل اصل خویش آ		وز بند هزار دام جستی
چشمی به جهان دون گشادی		از پشت خلیفه‌ای بزادی
آخر تو به اصل اصل خویش آ		آوه که بدین قدر تو شادی
در باطن خویشتن تو کانی		هر چند طلسم این جهانی
آخر تو به اصل اصل خویش آ		بگشای دو دیده نهانی
وز طالع سعد نیک فالی		چون زاده پرتو جلالی
آخر تو به اصل اصل خویش آ		از هر عدمی تو چند نالی
تا چند غلط دهی تو ما را		لعلی به میان سنگ خارا
آخر تو به اصل اصل خویش آ		در چشم تو ظاهرست یارا
سرمست و لطیف و دلکش آیی		چون از بر یار سرکش آیی
آخر تو به اصل اصل خویش آ		با چشم خوش و پرآتش آیی
شمس تبریز شاه و ساقی		در پیش تو داشت جام باقی
آخر تو به اصل اصل خویش آ		سبحان الله زهی رواقی

با آتش و با زبانه ما		چون خانه روی ز خانه ما
از رخش و ز تازیانه ما		با رستم زال تا نگویی
مکر و دغل و بهانه ما		زیرا جز صادقان ندانند
چون در سر اوست شانه ما		اندر دل هیچ کس نگنجیم
آن جاست یقین نشانه ما		هر جا پر تیر او ببینی
زنهار مگو ز دانه ما		از عشق بگو که عشق دامست
ای محرم دل فسانه ما		با خاطر خویش تا نگویی
والله که تویی چنانه ما		گر تو به چنینه‌ای بگویی
اقبال دل فلانه ما		اندر تبریز بد فلانی

آن چشم و چراغ روشنی را		دیدم رخ خوب گلشنی را
آن عشرت و جای ایمنی را		آن قبله و سجده گاه جان را
بگذارم هستی و منی را		دل گفت که جان سپارم آن جا
آغاز نهاد کف زنی را		جان هم به سماع اندرآمد
این بخت و سعادت سنی را		عقل آمد و گفت من چه گویم
هر پشت دوتای منحنی را		این بوی گلی که کرد چون سرو
ترکی سازند ارمنی را		در عشق بدل شود همه چیز
وی تن بگذاشتی تنی را		ای جان تو به جان جان رسیدی
درویش خورد زر غنی را		یاقوت زکات دوست ما راست
منمای به خلق محسنی را		تا دیده غیر برنیفتد
در عزلت جوی ایمنی را		ز ایمان اگرت مراد امنست
آن ساغر باقی هنی را		در خانه دل همی‌رسانند
بگذار تو لاف پرفنی را		خامش کن و فن خامشی گیر
در دل می‌دارمؤمنی را		زیرا که دلست جای ایمان

آن چشم و چراغ سینه‌ها را		دیدم شه خوب خوش لقا را
آن جان و جهان جان فزا را		آن مونس و غمگسار دل را
آن کس که صفا دهد صفا را		آن کس که خرد دهد خرد را
آن قبله جان اولیا را		آن سجده گه مه و فلک را
کای شکر و سپاس مر خدا را		هر پاره من جدا همی‌گفت
از سوی درخت آن ضیا را		موسی چو بدید ناگهانی
چون یافتم این چنین عطا را		گفتا که ز جست و جوی رستم
وز دست بیفکن آن عصا را		گفت ای موسی سفر رها کن
همسایه و خویش و آشنا را		آن دم موسی ز دل برون کرد
کز هر دو جهان ببر ولا را		اخلع نعلیک این بود این
دل داند رشک انبیا را		در خانه دل جز او نگنجد
گفتا که عصاست راه ما را		گفت ای موسی به کف چه داری
بنگر تو عجایب سما را		گفتا که عصا ز کف بیفکن
بگریخت چو دید اژدها را		افکند و عصاش اژدها شد
چوبی سازم پی شما را		گفتا که بگیر تا منش باز
سازم دشمنت متکا را		سازم ز عدوت دست یاری
یاران لطیف باوفا را		تا از جز فضل من ندانی
چون درد دهیم دست و پا را		دست و پایت چو مار گردد
ای پا مطلب جز انتها را		ای دست مگیر غیر ما را
رنجیست رهی بود دوا را		مگریز ز رنج ما که هر جا
آمد بترش پی جزا را		نگریخت کسی ز رنج الا
بگذار به عقل بیم جا را		از دانه گریز بیم آن جاست
چون رفت ببرد لطف‌ها را		شمس تبریز لطف فرمود

آن نام و نشان بی‌نشان را		ساقی تو شراب لامکان را
ساقی گشتن تو ساقیان را		یک بار دگر بیا درآموز
حسرت ده طالبان نان را		عشرت ده عاشقان می را
می بارانیست باغ جان را		نان معماریست حبس تن را
بگشا سر خم آسمان را		بستم سر سفره زمین را
بگشای دو چشم غیب دان را		بربند دو چشم عیب بین را
تا نشناسیم این و آن را		تا مسجد و بتکده نماند
در بانگ درآرد این جهان را		خاموش که آن جهان خاموش

هرگز نبدست این مفرما		گفتی که گزیده‌ای تو بر ما
بر نقد بزن مگو که فردا		حاجت بنگر مگیر حجت
در سایه‌ات ای درخت خرما		بگذار مرا که خوش بخسپم
چون قند و شکر درون حلوا		ای عشق تو در دلم سرشته
مانند گهر میان دریا		وی صورت تو درون چشمم
تو نیز بگو زهی تماشا		داری سر ما سری بجنبان
کو زهره که تا کنم تقاضا		آن وعده که کرده‌ای مرا دوش
از دور همی‌کنم تمنا		گر دست نمی‌رسد به خورشید

در چشم میار این خسان را		گستاخ مکن تو ناکسان را
کم آرد جامه رسان را		درزی دزدی چو یافت فرصت
هم نیز نیند لایق آن را		ایشان را دار حلقه بر در
از طمع مپوش این عیان را		پیشت به فسون و سخره آیند
چون دور کنند ز تو غمان را		ایشان چو ز خویش پرغمانند
رنج باریک اندهان را		جز خلوت عشق نیست درمان
دیگر چه کند کسی جهان را		یا دیدن دوست یا هوایش
می‌دار تو در سجود جان را		تا دیدن دوست در خیالش
کی بینی اصل این زمان را		وامانده از این زمانه باشی
زو بیند جان آن مکان را		چون گشت گذار از مکان چشم
بر آتش نه تو قازغان را		جان خوردی تن چو قازغانی
زان پس نخری تو داستان را		تا جوش ببینی ز اندرونت
نظاره درونست راستان را		نظاره نقد حال خویشی
با گم شدگان دهم نشان را		این حال بدایت طریقست
این چون گویم مران کسان را		چون صد منزل از این گذشتند
یعنی که چراغ آسمان را		مقصود از این بگو و رستی
کوهست پناه انس و جان را		مخدومم شمس حق و دین را

کز عشق زند نه از تقاضا		کو مطرب عشق چست دانا
در گور شدم بدین تمنا		مردم به امید و این ندیدم
طوبی لک یا حبیب طوبی		ای یار عزیز اگر تو دیدی
کاندر دل ما از اوست غوغا		ای باد سلام ما بدو بر
آرد به حبیب عاشقان را		دانم که سلام‌های سوزان
عشقیست مسیر ماه نه از پا		عشقیست دوار چرخ نه از آب
با آب دو دیده چرخ جان‌ها		در ذکر به گردش اندرآید
خاموش که جوش کرد سودا		ذکرست کمند وصل محبوب

آن جا دل ما گشاد بی‌ما		ما را سفری فتاد بی‌ما
رخ بر رخ ما نهاد بی‌ما		آن مه که ز ما نهان همی‌شد
ما خود هستیم یاد بی‌ما		ما را مکنید یاد هرگز
ای ما که همیشه باد بی‌ما		بی ما شده‌ایم شاد گوییم
بگشود چو راه داد بی‌ما		درها همه بسته بود بر ما
بنده‌ست چو کیقباد بی‌ما		با ما دل کیقباد بنده‌ست
از طاعت و از فساد بی‌ما		ماییم ز نیک و بد رهیده

بگذار ره ستمگری را		مشکن دل مرد مشتری را
قربان نکنند لاغری را		رحم آر مها که در شریعت
آن جام شراب گوهری را		مخمور توام به دست من ده
آن چشم خمار عبهری را		پندی بده و به صلح آور
بشکن در حبس شش دری را		در شش دره‌ای فتاد عاشق
جمع آور حلقه پری را		یک لحظه معزمانه پیش آ
هر لحظه شراب آن سری را		سر می نهد این خمار از بن
تنگ شکر معسکری را		صد جا چو قلم میان ببسته
بگذار سلام سرسری را		ای عشق برادرانه پیش آ
مگذار حق برادری را		ای ساقی روح از در حق
این کشتی طبع لنگری را		ای نوح زمانه هین روان کن
آن ساغر زفت کوثری را		ای نایب مصطفی بگردان
بگشای لب پیمبری را		پیغام ز نفخ صور داری
بگشا پر و بال جعفری را		ای سرخ صباغت علمدار
این صحن رخ مزعفری را		پرلاله کن و پر از گل سرخ

از بهر نبیذ همچو جان را		بیدار کنید مستیان را
از خم قدیم گیر آن را		ای ساقی باده بقایی
لیکن بگشاید او زبان را		بر راه گلو گذر ندارد
آن جان شریف غیب دان را		جان را تو چو مشک ساز ساقی
آن مشک سبک دل گران را		پس جانب آن صبوحیان کش
درده تو فلان بن فلان را		وز ساغرهای چشم مستت
تا خود نشود خبر دهان را		از دیده به دیده باده‌ای ده
اندر مجلس می نهان را		زیرا ساقی چنان گذارد
جویا گشتست آن عیان را		بشتاب که چشم ذره ذره
بشکاف تو ناف آسمان را		آن نافه مشک را به دست آر
صبری بنهشت یوسفان را		زیرا غلبات بوی آن مشک
شمس تبریز درفشان را		چون نامه رسید سجده‌ای کن

سوی کوه طور رفتم حبذا لی حبذا		من چو موسی در زمان آتش شوق و لقا
دلربایی جان فزایی بس لطیف و خوش لقا		دیدم آن جا پادشاهی خسروی جان پروری
چون بهشت جاودانی گشته از فر و ضیا		کوه طور و دشت و صحرا از فروغ نور او
رویشان چون ماه تابان پیش آن سلطان ما		ساقیان سیمبر را جام زرین‌ها به کف
چشم‌های محرمان را از غبارش توتیا		روی‌های زعفران را از جمالش تاب‌ها
وز هوای وصل او در چرخ دایم شد سما		از نوای عشق او آن جا زمین در جوش بود
پای همت را فنا بنهاد بر فرق بقا		در فنا چون بنگرید آن شاه شاهان یک نظر
کی گذارد در دو عالم پرده‌ای را در هوا		مطرب آن جا پرده‌ها بر هم زند خود نور او
جمع اضداد از کمال عشق او گشته روا		جمع گشته سایه الطاف با خورشید فضل
محو گشت آن جا خیال جمله شان و شد هبا		چون نقاب از روی او باد صبا اندرربود
ذره‌ها اندر هوایش از وفا و از صفا		تا بدیدم از ورای آن جهان جان صفت
هر زمان زنار می‌ببریدم از جور و جفا		بس خجل گشتم ز رویش آن زمان تا لاجرم
گفت بس راهست پیشت تا ببینی توبه را		گفتم ای مه توبه کردم توبه‌ها را رد مکن
چون حجاج گمشده اندر مغیلان فنا		صادق آمد گفت او وز ماه دور افتاده‌ام
این یکی رمزی بود از شاه ما صدرالعلا		نور آن مه چون سهیل و شهر تبریز آن یمن

عاشقان را با جمال عشق بی‌چون کارها		در میان پرده خون عشق را گلزارها
عشق دیده زان سوی بازار او بازارها		عقل بازاری بدید و تاجری آغاز کرد
ترک منبرها بگفته برشده بر دارها		ای بسا منصور پنهان ز اعتماد جان عشق
عاقلان تیره دل را در درون انکارها		عاشقان دردکش را در درونه ذوق‌ها
عشق گوید عقل را کاندر توست آن خارها		عقل گوید پا منه کاندر فنا جز خار نیست
تا ببینی در درون خویشتن گلزارها		هین خمش کن خار هستی را ز پای دل بکن
چون برآمد آفتابت محو شد گفتارها		شمس تبریزی تویی خورشید اندر ابر حرف

کو به یک جو برنسنجد هیچ صاحب تاج را		غمزه عشقت بدان آرد یکی محتاج را
تا کشد در پای معشوق اطلس و دیباج را		اطلس و دیباج بافد عاشق از خون جگر
پیش مکی قدر کی باشد امیر حاج را		در دل عاشق کجا یابی غم هر دو جهان
از رخ عاشق فروخوان قصه معراج را		عشق معراجیست سوی بام سلطان جمال
زان همی‌بینی درآویزان دو صد حلاج را		زندگی ز آویختن دارد چو میوه از درخت
بنده احبار بخارا خواجه نساج را		گر نه علم حال فوق قال بودی کی بدی
هندوی ترکی میاموز آن ملک تمغاج را		بلمه ای‌هان تا نگیری ریش کوسه در نبرد
بر چنین خوانی چه چینی خرده تتماج را		ای که میرخوان به غراقان روحانی شدی
عشق دایم می‌کند این غارت و تاراج را		عاشق آشفته از آن گوید که اندر شهر دل
پیش بلبل چه محل باشد دم دراج را		بس کن ایرا بلبل عشقش نواها می‌زند

در صبوح آور سبک مستان خواب آلود را		ساقیا در نوش آور شیره عنقود را
چون گل نسرین بخندان خار غم فرسود را		سوی شورستان روان کن شاخی از آب حیات
تا که درسازند با هم نغمه داوود را		بلبلان را مست گردان مطربان را شیرگیر
کوری آن حرص افزون جوی کم پیمود را		بادپیما بادپیمایان خود را آب ده
هم بخور با صوفیان پالوده بی‌دود را		هم بزن بر صافیان آن درد دردانگیز را
زان میی کو روشنی بخشد دل مردود را		زان میی کاندر جبل انداخت صد رقص الجمل
کز کرم بر می فشانی باده موعود را		هر صباحی عید داریم از تو خاصه این صبوح
همچو صبحی کو برآرد خنجر مغمود را		شمس تبریزی برآر از چاه مغرب مشرقی

محو کن هست و عدم را بردران این لاف را		ساقیا گردان کن آخر آن شراب صاف را
برکند از بیخ هستی چو کوه قاف را		آن میی کز قوت و لطف و رواقی و طرب
در زمان بیرون کند جولاه هستی باف را		در دماغ اندرببافد خمر صافی تا دماغ
شرم آید عدل و داد و دین باانصاف را		آن میی کز ظلم و جور و کافری‌های خوشش
رازدار شاه کی خوانند هر اسکاف را		تن چو کفشی جان حیوانی در او چون کفشگر
آتش غیرت کجا باشد دل خزاف را		روح ناری از کجا دارد ز نور می خبر
آفرین آن سیف را و مرحبا سیاف را		سیف حق گشتست شمس الدین ما در دست حق
ای خدا ضایع مکن این سیر و این الحاف را		اسب حاجت‌های مشتاقان بدو اندررساد
گر خبر گردد ز سر سر او اسلاف را		شهر تبریزست آنک از شوق او مستی بود

غمزه خونی مست آن شه خمار ما		یوسفان را مست کرد و پرده‌هاشان بردرید
آفرین‌ها صد هزاران بر سگ خون خوار ما		جان ما همچون سگان کوی او خون خوار شد
صد هزاران بلبلان اندر گل و گلزار ما		در نوای عشق آن صد نوبهار سرمدی
ذره وار آمد به رقص از وی در و دیوار ما		آفتابی نی ز شرق و نی ز غرب از جان بتافت
رقص باشد همچو ذره روز و شب کردار ما		چون مثال ذره‌ایم اندر پی آن آفتاب
چونک شمس الدین تبریزی کنون شد یار ما		عاشقان عشق را بسیار یاری‌ها دهیم

گوهری باشی و از سنگی فرومانی چرا		با چنین شمشیر دولت تو زبون مانی چرا
چون نه مرداری تو بلک باز جانانی چرا		می‌کشد هر کرکسی اجزات را هر جانبی
این چنین بیشی کند بر نقده کانی چرا		آن که او را کس به نسیه و نقد نستاند به خاک
زهر ریزد بر تو و تو شهد ایمانی چرا		آن سیه جانی که کفر از جان تلخش ننگ داشت
آخر او نقشیست جسمانی و تو جانی چرا		تو چنین لرزان او باشی و او سایه توست
تو بر او از غیب جان ریزی و می‌دانی چرا		او همه عیب تو گیرد تا بپوشد عیب خود
دعوی او چون نبینی گوییش آنی چرا		چون در او هستی به بینی گویی آن من نیستم
از برای خشم فرعی اصل را رانی چرا		خشم یاران فرع باشد اصلشان عشق نوست
ناحقی را اصل گویی شاه را ثانی چرا		شه به حق چون شمس تبریزیست ثانی نیستش

در تک دریای دل گوهر مبادا بی‌شما		سکه رخسار ما جز زر مبادا بی‌شما
خشک بادا بی‌شما و تر مبادا بی‌شما		شاخه‌های باغ شادی کان قوی تازه‌ست و تر
جز میان شعله آذر مبادا بی‌شما		این همای دل که خو کردست در سایه شما
هین بگو چون نیست میوه برمبادا بی‌شما		دیدمش بیمار جان را گفتمش چونی خوشی
نقش‌های آزر و آزر مبادا بی‌شما		چون شما و جمله خلقان نقش‌های آزرند
کاین جگر را شربت کوثر مبادا بی‌شما		جرعه جرعه مر جگر را جام آتش می‌دهیم
عقل گوید کان می‌ام در سر مبادا بی‌شما		صد هزاران جان فدا شد از پی باده الست
در دو ده این چاکرت مهتر مبادا بی‌شما		هر دو ده یعنی دو کون از بوی تو رونق گرفت
ای که هر دو چشم را یک پر مبادا بی‌شما		چشم را صد پر ز نور از بهر دیدار توست
خسرو شاهنشه و سنجر مبادا بی‌شما		بی شما هر موی ما گر سنجر و خسرو شوند
دست‌های گل به جز خنجر مبادا بی‌شما		تا فراق شمس تبریزی همی خنجر کشد

چشم بد دور از تو ای تو دیده بینای ما		رنج تن دور از تو ای تو راحت جان‌های ما
صحت جسم تو بادا ای قمرسیمای ما		صحت تو صحت جان و جهانست ای قمر
کم مبادا سایه لطف تو از بالای ما		عافیت بادا تنت را ای تن تو جان صفت
کان چراگاه دلست و سبزه و صحرای ما		گلشن رخسار تو سرسبز بادا تا ابد
تا بود آن رنج همچون عقل جان آرای ما		رنج تو بر جان ما بادا مبادا بر تنت

مرگ بادا بی‌شما و جان مبادا بی‌شما		درد ما را در جهان درمان مبادا بی‌شما
گلبن جان‌های ما خندان مبادا بی‌شما		سینه‌های عاشقان جز از شما روشن مباد
با دو زلف کافرت کایمان مبادا بی‌شما		بشنو از ایمان که می‌گوید به آواز بلند
تاج و تخت و چتر این سلطان مبادا بی‌شما		عقل سلطان نهان و آسمان چون چتر او
جان ما را دیدن ایشان مبادا بی‌شما		عشق را دیدم میان عاشقان ساقی شده
ملک مصر و یوسف کنعان مبادا بی‌شما		جان‌های مرده را ای چون دم عیسی شما
رخ چو زر کردم بگفتم کان مبادا بی‌شما		چون به نقد عشق شمس الدین تبریزی خوشم

چون تو رفتی جمله افتادند در افغان چرا		چون تو آیی جزو جزوم جمله دستک می‌زنند
می‌شود با دشمن تو مو به مو دندان چرا		با خیالت جزو جزوم می‌شود خندان لبی
چون ببیند آن خطت را می‌شود خط خوان چرا		بی خط و بی‌خال تو این عقل امی می‌بود
جانش می‌گوید حذر از چشمه حیوان چرا		تن همی‌گوید به جان پرهیز کن از عشق او
جان به تو ایمان نیارد با چنین برهان چرا		روی تو پیغامبر خوبی و حسن ایزدست
کف نبرد کفرها زین یوسف کنعان چرا		کو یکی برهان که آن از روی تو روشنترست
برنروید هیچ از شه دانه احسان چرا		هر کجا تخمی بکاری آن بروید عاقبت
گنج حق را می‌نجویی در دل ویران چرا		هر کجا ویران بود آن جا امید گنج هست
جمله موزونند عالم نبودش میزان چرا		بی ترازو هیچ بازاری ندیدم در جهان
این سواران باز می‌مانند از میدان چرا		گیرم این خربندگان خود بار سرگین می‌کشند
بس کن آخر این ترانه نیستش پایان چرا		هر ترانه اولی دارد دلا و آخری

زین سپس باخود نماند بوالعلی و بوالعلا		دولتی همسایه شد همسایگان را الصلا
آن که جان می‌جست او را در خلاء و در م		عاقبت از مشرق جان تیغ زد چون آفتاب
همچنان که آتش موسی برای ابتلا		آن ز دور آتش نماید چون روی نوری بود
چون بلی گفتید اول درروید اندر بلا		الصلا پروانه جانان قصد آن آتش کنید
هر که دارد در دل و جان این چنین شوق و ولا		چون سمندر در میان آتشش باشد مقام

گفتمش خدمت رسان از من تو آن مه پاره را		دوش من پیغام کردم سوی تو استاره را
کو به تابش زر کند مر سنگ‌های خاره را		سجده کردم گفتم این سجده بدان خورشید بر
گفتمش از من خبر ده دلبر خون خواره را		سینه خود باز کردم زخم‌ها بنمودمش
طفل خسپد چون بجنباند کسی گهواره را		سو به سو گشتم که تا طفل دلم خامش شود
ای تو چاره کرده هر دم صد چو من بیچاره را		طفل دل را شیر ده ما را ز گردش وارهان
چند داری در غریبی این دل آواره را		شهر وصلت بوده است آخر ز اول جای دل
ساقی عشاق گردان نرگس خماره را		من خمش کردم ولیکن از پی دفع خمار

لوح محفوظت شناسد یا ملایک بر سما		عقل دریابد تو را یا عشق یا جان صفا
چرخ شاید جای تو یا سدره‌ها یا منتها		جبرئیلت خواب بیند یا مسیحا یا کلیم
کز خداوند شمس دین افتد به طور اندر صدا		طور موسی بارها خون گشت در سودای عشق
جان احمد نعره زن از شوق او واشوقنا		پر در پر بافته رشک احد گرد رخش
گر سر مویی ز حسنش بی‌حجاب آید به ما		غیرت و رشک خدا آتش زند اندر دو کون
نعره‌ها در جان فتاده مرحبا شه مرحبا		از ورای صد هزاران پرده حسنش تافته
غاشیه تبریز را برداشته جان سها		سجده تبریز را خم درشده سرو سهی

ای به زودی بار کرده بر شتر احمال‌ها		ای وصالت یک زمان بوده فراقت سال‌ها
درفتاده در شب تاریک بس زلزال‌ها		شب شد و درچین ز هجران رخ چون آفتاب
چشم باز و من خموش و می‌شد آن اقبال‌ها		چون همی‌رفتی به سکته حیرتی حیران بدم
چهره خون آلود کردی بردریدی شال‌ها		ور نه سکته بخت بودی مر مرا خود آن زمان
در زمان قربان بکردی خود چه باشد مال‌ها		بر سر ره جان و صد جان در شفاعت پیش تو
سنگ خون گرید اگر زان بشنود احوال‌ها		تا بدیدی دل عذابی گونه گونه در فراق
در صف نقصان نشست است از حیا مثقال‌ها		چون درستی و تمامی شاه تبریزی بدید
ای خداوند شمس دین تا نشکنی آمال‌ها		از برای جان پاک نورپاش مه وشت
لعل گشته سنگ‌ها و ملک گشته حال‌ها		از مقال گوهرین بحر بی‌پایان تو
شرمسار از فر و تاب آن نوادر قال‌ها		حال‌های کاملانی کان ورای قال‌هاست
گرد خرگاه تو گردد واله اجمال‌ها		بال‌ها چون برگشاید در دو عالم ننگرد
خود چه پا دارد در آن دم رونق اعمال‌ها		چونک نورافشان کنی درگاه بخشش روح را
تا هما از سایه آن مرغ گیرد فال‌ها		ناگهان بیضه شکافد مرغ معنی برپرد
تا به رغم غم ببینی بر سعادت خال‌ها		هم تو بنویس ای حسام الدین و می‌خوان مدح او
دست شمس الدین دهد مر پات را خلخال‌ها		گر چه دست افزار کارت شد ز دستت باک نیست

محومان کن تا رهد هر دو جهان از ننگ ما		در صفای باده بنما ساقیا تو رنگ ما
در هوا ما را که تا خفت پذیرد سنگ ما		باد باده برگمار از لطف خود تا برپرد
تا چو یک گامی بود بر ما دو صد فرسنگ ما		بر کمیت می تو جان را کن سوار راه عشق
خون چکید از بینی و چشم دل آونگ ما		وارهان این جان ما را تو به رطلی می از آنک
می‌دود اندر عقب اندیشه‌های لنگ ما		ساقیا تو تیزتر رو این نمی‌بینی که بس
از میان راه برگیرید این خرسنگ ما		در طرب اندیشه‌ها خرسنگ باشد جان گداز
مطرب تبریز در پرده عشاقی چنگ ما		در نوای عشق شمس الدین تبریزی بزن

صد هزاران سر سر جان شنیدستی دلا		آخر از هجران به وصلش دررسیدستی دلا
پرده خوبان مه رو را دریدستی دلا		از ورای پرده‌ها تو گشته‌ای چون می از او
همچو چنگ از بهر سرو تر خمیدستی دلا		از قوام قامتش در قامت تو کژ بماند
همچو ادبیران چه در هستی خزیدستی دلا		ز آن سوی هست و عدم چون خاص خاص خسروی
پای بندت با ویست ار چه پریدستی دلا		باز جانی شسته‌ای بر ساعد خسرو به ناز
از چنان آرام جان‌ها دررمیدستی دلا		ور نباشد پای بندت تا نپنداری که تو
در هوای عشق آن شه آرمیدستی دلا		بلک چون ماهی به دریا بلک چون قالب به جان
تو ز قرآن گزینش برگزیدستی دلا		چون تو را او شاه از شاهان عالم برگزید
گر ز زخم خشم دست خود گزیدستی دلا		چون لب اقبال دولت تو گزیدی باک نیست
کز مدام شمس تبریزی چشیدستی دلا		تو ز جام خاص شاهان تا نیاشامی مدام

از پی آن آفتابست اشک چون باران ما		از پی شمس حق و دین دیده گریان ما
چونک هستی‌ها نماند از پی طوفان ما		کشتی آن نوح کی بینیم هنگام وصال
رو نماید کشتی آن نوح بس پنهان ما		جسم ما پنهان شود در بحر باد اوصاف خویش
سر آن پیدا کند صد گلشن خندان ما		هر چه می‌بارید اکنون دیده گریان ما
چنگ عشرت می‌نوازد از پی خاقان ما		زیر هر گلبن نشسته ماه رویی زهره رخ
جام می را می‌دهد در دست بادستان ما		هر زمان شهره بتی بینی که از هر گوشه‌ای
تا ز حیرانی گذشته دیده حیران ما		دیده نادیده ما بوسه دیده زان بتان
دل گود احسنت عیش خوب بی‌پایان ما		جان سودا نعره زن‌ها این بتان سیمبر
چون صفای کوثر و چون چشمه حیوان ما		خاک تبریزست اندر رغبت لطف و صفا

باده گردان چیست آخر داردارت ساقیا		خدمت شمس حق و دین یادگارت ساقیا
تا بگردد جمله گل این خارخارت ساقیا		ساقی گلرخ ز می این عقل ما را خار نه
تا چو طاووسی شود این زهر و مارت ساقیا		جام چون طاووس پران کن به گرد باغ بزم
تا ز کیوان بگذرد این کار و بارت ساقیا		کار را بگذار می را بار کن بر اسب جام
می‌کند ای سخت جان خاکی خوارت ساقیا		تا تو باشی در عزیزی‌ها به بند خود دری
تا ز چشمه می‌شود هر چشم و چارت ساقیا		چشمه رواق می را نحل بگشا سوی عیش
تا بگیرد در کنار خویش یارت ساقیا		بیخودی از می بگیر و از خودی رو بر کنار
چون بگیرد در بر سیمین کنارت ساقیا		تو شوی از دست بینی عیش خود را بر کنار
چونک بیخودتر شدی گیرد کنارت ساقیا		گاه تو گیری به بر در یار را از بیخودی
تا ببرد تارهای چنگ عارت ساقیا		از می تبریز گردان کن پیاپی رطل‌ها

هم امیر مجلس و هم ساقی گردان ما		آن خیال جان فزای بخت ساز بی‌نظیر
گشته در مستی جان هم سهل و هم آسان ما		در رخ جان بخش او بخشیدن جان هر زمان
کاندر آن جا گم شود جان و دل حیران ما		صد هزاران همچو ما در حسن او حیران شود
تا ابدهای ابد خود این سر و پایان ما		خوش خوش اندر بحر بی‌پایان او غوطی خورد
تیره باشد پیش لطف چشمه حیوان ما		شکر ایزد را که جمله چشمه حیوان‌ها
ناگهان گیرد گلوی عقل آدم سان ما		دیو گیرد عشق را از غصه هم این عقل را
پس ز جان عقل بگشاید رگ شیران ما		پس برآرد نیش خونی کز سرش خون می‌چکد
تا رهاند روح را از دام و از دستان ما		در دهان عقل ریزد خون او را بردوام
آن قباد و سنجر و اسکندر و خاقان ما		تا بشاید خدمت مخدوم جان‌ها شمس دین
تا ببیند حال اولیان و آخریان ما		تا ز خاک پاش بگشاید دو چشم سر به غیب
کز زمینش می‌بروید نرگس و ریحان ما		شکر آن را سوی تبریز معظم رو نهد

از صبوحی‌های شاه آگاه کن فساق را		سر برون کن از دریچه جان ببین عشاق را
جان نو ده مر جهاد و طاعت و انفاق ما		از عنایت‌های آن شاه حیات انگیز ما
سر بریدن کی زیان دارد دلا اسحاق را		چون عنایت‌های ابراهیم باشد دستگیر
نقش‌ها می‌رست و می‌شد در نهان آن طاق را		طاق و ایوانی بدیدم شاه ما در وی چو ماه
رنگ رخ‌ها بی‌زبان می‌گفت آن اذواق را		غلبه جان‌ها در آن جا پشت پا بر پشت پا
چون بدیدندی به ناگه ماه خوب اخلاق را		سرد گشتی باز ذوق مستی و نقل و سماع
وان در از شکلی که نومیدی دهد مشتاق را		چون بدید آن شاه ما بر در نشسته بندگان
چشم کس دیگر نبیند بند یا اغلاق را		شاه ما دستی بزد بشکست آن در را چنانک
کنچ دست شه برآمد نیست مر احراق را		پاره‌های آن در بشکسته سبز و تازه شد
تا چه خواهد کرد دست و منت دقاق را		جامه جانی که از آب دهانش شسته شد
مست آن باشد نخواهد وعده اطلاق را		آن که در حبسش از او پیغام پنهانی رسید
زود از لذت شود شایسته مر اعلاق را		بوی جانش چون رسد اندر عقیم سرمدی
کش مکان تبریز شد آن چشمه رواق را		شاه جانست آن خداوند دل و سر شمس دین
همچو گربه می‌نگر آن گوشت بر معلاق را		ای خداوندا برای جانت در هجرم مکوب
از فراق خدمت آن شاه من آفاق را		ور نه از تشنیع و زاری‌ها جهانی پر کنم
خرق عادت بود اندر لطف این مخراق را		پرده صبرم فراق پای دارت خرق کرد

مست آمد با یکی جامی پر از صرف صفا		دوش آن جانان ما افتان و خیزان یک قبا
خاک ره می‌گشت مست و پیش او می‌کوفت پا		جام می می‌ریخت ره ره زانک مست مست بود
ناله می‌کردند کی پیدای پنهان تا کجا		صد هزاران یوسف از حسنش چو من حیران شده
عقل دیوانه شده نعره زنان که مرحبا		جان به پیشش در سجود از خاک ره بد بیشتر
دل سبک مانند کاه و روی‌ها چون کهربا		جیب‌ها بشکافته آن خویشتن داران ز عشق
وز خمار چشم نرگس عالمی دیگر هبا		عالمی کرده خرابه از برای یک کرشم
پیش او صف‌ها کشیده بی‌دعا و بی‌ثنا		هوشیاران سر فکنده جمله خود از بیم و ترس
چون ثنا گویند کز هستی فتادستند جدا		و آنک مستان خمار جادوی اویند نیز
چون دو خصم خونی ملحد دل دوزخ سزا		ترک و هندو مست و بدمستی همی‌کردند دوش
می‌فتادندی به زاری جان سپار و تن فدا		گه به پای همدگر چون مجرمان معترف
هر دو در رو می‌فتادند پیش آن مه روی ما		باز دست همدگر بگرفته آن هندو و ترک
وز نهان با یک قدح می‌گفت هندو را بیا		یک قدح پر کرد شاه و داد ظاهر آن به ترک
بر رخ هندو نهاده داغ کاین کفرست،ها		ترک را تاجی به سر کایمان لقب دادم تو را
وین مقامر در خراباتی نهاده رخت‌ها		آن یکی صوفی مقیم صومعه پاکی شده
جام در کف سکر در سر روی چون شمس الضحی		چون پدید آمد ز دور آن فتنه جان‌های حور
می‌کش و زنار بسته صوفیان پارسا		ترس جان در صومعه افتاد زان ترساصنم
می‌شکستند خم‌ها و می‌فکندند چنگ و نا		وان مقیمان خراباتی از آن دیوانه تر
جمله را سیلاب برده می‌کشاند سوی لا		شور و شر و نفع و ضر و خوف و امن و جان و تن
ایها العشاق قوموا و استعدوا للصلا		نیم شب چون صبح شد آواز دادند مؤذنان

از برای استماعش واگشاده سمع‌ها		چون شکر گفتار آغازد ببینی ذره‌ها
گرمی جانش برانگیزد ز جانشان طمع‌ها		ناامیدانی که از ایام‌ها بفسرده‌اند
مر مرا از ذکر نام شکرینش منع‌ها		گر نه لطف او بدی بودی ز جان‌های غیور
کز جمال جان او بازیب و فر شد صنع‌ها		شمس دین صدر خداوند خداوندان به حق
جان صدیقان گریبان را درید از شنع‌ها		چون بر آن آمد که مر جسمانیان را رو دهد
یک نظر بادا از او بر ما برای ینع‌ها		تخم امیدی که کشتم از پی آن آفتاب
یا رب آن سایه به ما واده برای طبع‌ها		سایه جسم لطیفش جان ما را جان‌هاست

بی بصیرت کی توان دیدن چنین تبریز را		دیده حاصل کن دلا آنگه ببین تبریز را
می‌نهد بر خاک پنهانی جبین تبریز را		هر چه بر افلاک روحانیست از بهر شرف
گر به چشم سر بدیدستی زمین تبریز را		پا نهادی بر فلک از کبر و نخوت بی‌درنگ
با همین دیده دلا بینی همین تبریز را		روح حیوانی تو را و عقل شب کوری دگر
از صفا و نور سر بنده کمین تبریز را		تو اگر اوصاف خواهی هست فردوس برین
چون شناسد دیده عجل سمین تبریز را		نفس تو عجل سمین و تو مثال سامری
چشم درناید دو صد در ثمین تبریز را		همچو دریاییست تبریز از جواهر و ز درر
جوهرین یا از زمرد یا زرین تبریز را		گر نه جسمستی تو را من گفتمی بهر مثال
چون بدانی تو بدین رای رزین تبریز را		چون همه روحانیون روح قدسی عاجزند
پس چه گویم با تو جان جان این تبریز را		چون درختی را نبینی مرغ کی بینی برو

او مسیح روزگار و درد چشمم بی‌دوا		از فراق شمس دین افتاده‌ام در تنگنا
من بگفتم کیست بر در باز کن در اندرآ		عقل آواره شده دوش آمد و حلقه بزد
می‌بسوزد هر دو عالم را ز آتش‌های لا		گفت آخر چون درآید خانه تا سر آتشست
تا کند پاکت ز هستی هست گردی ز اجتبا		گفتمش تو غم مخور پا اندرون نه مردوار
تا چو شیر حق باشی در شجاعت لافتی		عاقبت بینی مکن تا عاقبت بینی شوی
روح مطلق کامکار و شهسوار هل اتی		تا ببینی هستیت چون از عدم سر برزند
گشته در هستی شهید و در عدم او مرتضی		جمله عشق و جمله لطف و جمله قدرت جمله دید
کز نهیب و موج او گردان شد صد آسیا		آن عدم نامی که هستی موج‌ها دارد از او
نور شمعت اندرآمیزد به نور اولیا		از میان شمع بینی برفروزد شمع تو
دررباید جانت را او از سزا و ناسزا		مر تو را جایی برد آن موج دریا در فنا
بی تو داده باغ هستی را بسی نشو و نما		لیک از آسیب جانت وز صفای سینه‌ات
در حریم محو باشی پیشوا و مقتدا		در جهان محو باشی هست مطلق کامران
تا که نجهد دیده‌اش از شعشعه آن کبریا		دیده‌های کون در رویت نیارد بنگرید
که تو را وهمی نبوده زان طریق ماورا		ناگهان گردی بخیزد زان سوی محو فنا
محو گردد نور تو از پرتو آن شعله‌ها		شعله‌های نور بینی از میان گردها
آن شعاع شمس دین شهریار اصفیا		زو فروآ تو ز تخت و سجده‌ای کن زانک هست
تا ببینی داغ فرعونی بر آن جا قد طغی		ور کسی منکر شود اندر جبین او نگر
کم نگردد از جبینش داغ نفرین خدا		تا نیارد سجده‌ای بر خاک تبریز صفا

ای مراد و حاصلم بیا بیا بیا بیا		ای هوس‌های دلم بیا بیا بیا بیا
ای گشاد مشکلم بیا بیا بیا بیا		مشکل و شوریده‌ام چون زلف تو چون زلف تو
ای تو راه و منزلم بیا بیا بیا بیا		از ره منزل مگو دیگر مگو دیگر مگو
در میان آن گلم بیا بیا بیا بیا		درربودی از زمین یک مشت گل یک مشت گل
از جمالت غافلم بیا بیا بیا بیا		تا ز نیکی وز بدی من واقفم من واقفم
غافلم نی عاقلم باری بیا رویی نما		تا نسوزد عقل من در عشق تو در عشق تو
ای عجوبه و اصلم بیا بیا بیا بیا		شه صلاح الدین که تو هم حاضری هم غایبی

ای گشاد مشکلم باری بیا رویی نما		مشکل و شوریده‌ام چون زلف تو چون زلف تو
ای تو راه و منزلم باری بیا رویی نما		از ره و منزل مگو دیگر مگو دیگر مگو
در میان آن گلم باری بیا رویی نما		درربودی از زمین یک مشت گل یک مشت گل
از جمالت غافلم باری بیا رویی نما		تا ز نیکی وز بدی من واقفم من واقفم
غافلم نی عاقلم باری بیا رویی نما		تا نسوزد عقل من در عشق تو در عشق تو
ای عجوبه واصلم باری بیا رویی نما		شه صلاح الدین که تو هم حاضری هم غایبی

با کسی باید که روحش هست صافی صفا		امتزاج روح‌ها در وقت صلح و جنگ‌ها
آن نه یک روحست تنها بلک گشتستند جدا		چون تغییر هست در جان وقت جنگ و آشتی
مر زفاف صحبت داماد دشمن روی را		چون بخواهد دل سلام آن یکی همچون عروس
میل دارد سوی داماد لطیف دلربا		باز چون میلی بود سویی بدان ماند که او
وز حکایت امتزاج و از فکر آمیزها		از نظرها امتزاج و از سخن‌ها امتزاج
وز تصافح وز عناق و قبله و مدح و دعا		همچنانک امتزاج ظاهرست اندر رکوع
وز سر کره و کراهت وز پی ترس و حیا		بر تفاوت این تمازج‌ها ز میل و نیم میل
هم مراتب در معانی در صورها مجتبا		آن رکوع باتأنی وان ثنای نرم نرم
کش سما سجده‌اش برد وان عرش گوید مرحبا		این همه بازیچه گردد چون رسیدی در کسی
این همه تأثیر خشم اوست تا وقت رضا		با عدم تا چند باشی خایف و امیدوار
لاجرم در نیستی می‌ساز با قید هوا		هستی جان اوست حقا چونک هستی زو بتافت
گه به تسبیع کلام و گه به تسبیع لقا		گه به تسبیع هوا و گه به تسبیع خیال
گه خیال بد بود همچون که خواب ناسزا		گه خیال خوش بود در طنز همچون احتلام
اینت هستی کو بود کمتر ز تخییل عما		وانگهی تخییل‌ها خوشتر از این قوم رذیل
این عدم‌ها بر مراتب بود همچون که بقا		پس از آن سوی عدم بدتر از این از صد عدم
هیچ بندی از تو نگشاید یقین می‌دان دلا		تا نیاید ظل میمون خداوندی او

داد گلزار جمالت جان شیرین خار را		ای ز مقدارت هزاران فخر بی‌مقدار را
در سجودافتادگان و منتظر مر بار را		ای ملوکان جهان روح بر درگاه تو
چونک طنبوری ز عشقت برنوازد تار را		عقل از عقلی رود هم روح روحی گم کند
کس ندیدی خالی از گل سال‌ها گلزار را		گر ز آب لطف تو نم یافتی گلزارها
می‌نتانم فرق کردن از دلم دلدار را		محو می‌گردد دلم در پرتو دلدار من
کو ز مستی می‌نداند فخر را و عار را		دایما فخرست جان را از هوای او چنان
کرده رهبان مبارک پر ز نور این غار را		هست غاری جان رهبانان عشقت معتکف
نخوتی دارد که اندرننگرد مر قار را		گر شود عالم چو قیر از غصه هجران تو
ای وصال موسی وش اندرربا این مار را		چون عصای موسی بود آن وصل اکنون مار شد
رشک نور باقی‌ست صد آفرین این نار را		ای خداوند شمس دین از آتش هجران تو

که سزا نیست سلح‌ها به جز از تیغ زنان را		مفروشید کمان و زره و تیغ زنان را
چه کند عورت مسکین سپر و گرز و سنان را		چه کند بنده صورت کمر عشق خدا را
که وی از سنگ کشیدن بشکستست میان را		چو میان نیست کمر را به کجا بندد آخر
ز پی سنگ کشیدن چو خری ساخته جان را		زر و سیم و در و گوهر نه که سنگیست مزور
تو ز مردان خدا جو صفت جان و جهان را		منشین با دو سه ابله که بمانی ز چنین ره
که در آن چشم بیابی گهر عین و عیان را		سوی آن چشم نظر کن که بود مست تجلی
که بدان جاست مجاری همگی امن و امان را		تو در آن سایه بنه سر که شجر را کند اخضر
که به شب باید جستن وطن یار نهان را		گذر از خواب برادر به شب تیره چو اختر
سوی آن دور سفر کن چه کنی دور زمان را		به نظربخش نظر کن ز میش بلبله تر کن
تبع تیر نظر دان تن مانند کمان را		بپران تیر نظر را به مؤثر ده اثر را
چو یقین صید تو گردد بدران دام گمان را		چو عدواید تو گردد چو کرم قید تو گردد
چو چنان سود بیابی چه کنی سود و زیان را		سوی حق چون بشتابی تو چو خورشید بتابی
که گشادست به دعوت مه جاوید دهان را		هله ای ترش چو آلو بشنو بانگ تعالوا

که بدر پرده تن را و ببین مشعله‌ها را		چو فرستاد عنایت به زمین مشعله‌ها را
وگر از اصل تو دوری چه از این مشعله‌ها را		تو چرا منکر نوری مگر از اصل تو کوری
که به مردی بگشادند کمین مشعله‌ها را		بنگر رزم جهان را بنگر لشکر جان را
تو بدانی و ببینی به یقین مشعله‌ها را		تو اگر خواب درآیی ور از این باب درآیی
به خدا روح امینی و امین مشعله‌ها را		تو صلاح دل و دین را چو بدان چشم ببینی

تو مرا گنج روانی چه کنم سود و زیان را		تو مرا جان و جهانی چه کنم جان و جهان را
چو در این دور خرابم چه کنم دور زمان را		نفسی یار شرابم نفسی یار کبابم
نه نهانم نه بدیدم چه کنم کون و مکان را		ز همه خلق رمیدم ز همه بازرهیدم
چو تو را صید و شکارم چه کنم تیر و کمان را		ز وصال تو خمارم سر مخلوق ندارم
چه توان گفت چه گویم صفت این جوی روان را		چو من اندر تک جویم چه روم آب چه جویم
چو مرا گرگ شبان شد چه کشم ناز شبان را		چو نهادم سر هستی چه کشم بار کهی را
خنک آن جا که نشستی خنک آن دیده جان را		چه خوشی عشق چه مستی چو قدح بر کف دستی
چو ز تو یافت نشانی چه کند نام و نشان را		ز تو هر ذره جهانی ز تو هر قطره چو جانی
چو به سر باید رفتن چه کنم پای دوان را		جهت گوهر فایق به تک بحر حقایق
همه رختم ستدی تو چه دهم باج ستان را		به سلاح احد تو ره ما را بزدی تو
دل من شد سبک ای جان بده آن رطل گران را		ز شعاع مه تابان ز خم طره پیچان
منگر جور و جفا را بنگر صد نگران را		منگر رنج و بلا را بنگر عشق و ولا را
هم از این خوب طلب کن فرج و امن و امان را		غم را لطف لقب کن ز غم و درد طرب کن

به من آورید آخر صنم گریزپا را		بروید ای حریفان بکشید یار ما را
بکشید سوی خانه مه خوب خوش لقا را		به ترانه‌های شیرین به بهانه‌های زرین
همه وعده مکر باشد بفریبد او شما را		وگر او به وعده گوید که دمی دگر بیایم
بزند گره بر آب او و ببندد او هوا را		دم سخت گرم دارد که به جادوی و افسون
بنشین نظاره می‌کن تو عجایب خدا را		به مبارکی و شادی چو نگار من درآید
که رخ چو آفتابش بکشد چراغ‌ها را		چو جمال او بتابد چه بود جمال خوبان
برسان سلام و خدمت تو عقیق بی‌بها را		برو ای دل سبک رو به یمن به دلبر من

ز مقربان حضرت بشدم غریب و تنها		چو مرا به سوی زندان بکشید تن ز بالا
که فکند در دماغم هوسش هزار سودا		به میان حبس ناگه قمری مرا قرین شد
چه روم چه روی آرم به برون و یار این جا		همه کس خلاص جوید ز بلا و حبس من نی
که نشد به غیر آتش دل انگبین مصفا		که به غیر کنج زندان نرسم به خلوت او
نظری بدان تمنا نظری بدین تماشا		نظری به سوی خویشان نظری برو پریشان
به میان حبس بستان و که خاصه یوسف ما		چو بود حریف یوسف نرمد کسی چو دارد
ز چنین شکرستانی برسد چنین تقاضا		بدود به چشم و دیده سوی حبس هر کی او را
اثری ز نور آن مه خبری کنید ما را		من از اختران شنیدم که کسی اگر بیابد
بنهی قدم چو موسی گذری ز هفت دریا		چو بدین گهر رسیدی رسدت که از کرامت
که چو ماه او برآید بگدازد آسمان‌ها		خبرش ز رشک جان‌ها نرسد به ماه و اختر
چه برد ز آب دریا و ز بحر مشک سقا		خجلم ز وصف رویش به خدا دهان ببندم

بستان ز من شرابی که قیامتست حقا		اگر آن میی که خوردی به سحر نبود گیرا
دومش نعوذبالله چه کنم صفت سوم را		چه تفرج و تماشا که رسد ز جام اول
پس از آن خدای داند که کجا کشد تماشا		غم و مصلحت نماند همه را فرود راند
بجهی چو آب چشمه ز درون سنگ خارا		تو اسیر بو و رنگی به مثال نقش سنگی
چو چنان شوم بگویم سخن تو بی‌محابا		بده آن می رواقی هله ای کریم ساقی
بنگر که از خمارت نگران شدم به بالا		قدحی گران به من ده به غلام خویشتن ده
که روانه باد آن جو که روانه شد ز دریا		نگران شدم بدان سو که تو کرده‌ای مرا خو

که به تیر غمزه او دل ما شکار بادا		ز بگاه میر خوبان به شکار می‌خرامد
که دو چشم از پیامش خوش و پرخمار بادا		به دو چشم من ز چشمش چه پیام‌هاست هر دم
که برو که روزگارت همه بی‌قرار بادا		در زاهدی شکستم به دعا نمود نفرین
که به خون ماست تشنه که خداش یار بادا		نه قرار ماند و نی دل به دعای او ز یاری
دل ما چو چنگ زهره که گسسته تار بادا		تن ما به ماه ماند که ز عشق می‌گدازد
چو دو دست نوعروسان تر و پرنگار بادا		چه عروسیست در جان که جهان ز عکس رویش
به عذار جان نگر که خوش و خوش عذار بادا		به عذار جسم منگر که بپوسد و بریزد
که به رغم این دو ناخوش ابدا بهار بادا		تن تیره همچو زاغی و جهان تن زمستان
که قوام بندگانت به جز این چهار بادا		که قوام این دو ناخوش به چهار عنصر آمد

از گناهش بمیندیش و به کین دست مخا		دست خود بر سر رنجور بنه که چونی
گستران بر سر او سایه احسان و رضا		آنک خورشید بلا بر سر او تیغ زدست
لیک زان لطف به جز عفو و کرم نیست سزا		این مقصر به دو صد رنج سزاوار شدست
مچشانش پس از آن هر نفسی زهر جفا		آن دلی را که به صد شیر و شکر پروردی
بند بشکست و درآمد سوی من سیل بلا		تا تو برداشته‌ای دل ز من و مسکن من
سپه رنج گریزند و نمایند قفا		تو شفایی چو بیایی خوش و رو بنمایی
از همان جا که رسد درد همان جاست دوا		به طبیبش چه حواله کنی ای آب حیات
جوی ما خشک شده‌ست آب از این سو بگشا		ای تو سرچشمه حیوان و حیات همگان
تا نبیند رخ خوب تو نگوید به خدا		جز از این چند سخن در دل رنجور بماند

چون تو را نیست نمک خواه برو خواه بیا		ای بروییده به ناخواست به مانند گیا
باده عشق بیا زود که جانت بزیا		برو ای غصه دمی زحمت خود کوته کن

کور شو تا نخوری از کف هر کور عصا		رو ترش کن که همه روترشانند این جا
لته بر پای بپیچ و کژ و مژ کن سر و پا		لنگ رو چونک در این کوی همه لنگانند
روی خوب ار بنمایی بخوری زخم قفا		زعفران بر رخ خود مال اگر مه رویی
ور نه بدنام کنی آینه را ای مولا		آینه زیر بغل زن چو ببینی زشتی
چونک سرمست شدی هر چه که بادا بادا		تا که هشیاری و با خویش مدارا می‌کن
این چنین چرخ فریضه‌ست چنین دایره را		گرد آن نقطه چو پرگار همی‌زن چرخی
سلم الله علیک ای مه و مه پاره ما		بازگو آنچ بگفتی که فراموشم شد
سلم الله علیک ای دم یحیی الموتی		سلم الله علیک ای همه ایام تو خوش
هیچ سودش نکند چاره و لا حول و لا		چشم بد دور از آن رو که چو بربود دلی
ماه را از رخ پرنور بود جود و سخا		ما به دریوزه حسن تو ز دور آمده‌ایم
پیش ماه تو و می‌گفت مرا نیز مها		ماه بشنود دعای من و کف‌ها برداشت
سوی ما محتشمانند و به سوی تو گدا		مه و خورشید و فلک‌ها و معانی و عقول
دل من تن زد و بنشست و بیفکند لوا		غیرتت لب بگزید و به دلم گفت خموش

الصلا ای پاکبازان الصلا		تا به شب امروز ما را عشرتست
مه لقایی مه لقایی مه لقا		درخرام ای جان جان هر سماع
مرحبا ای کان شکر مرحبا		در میان شکران گل ریز کن
از کجایی از کجایی از کجا		بس غریبی بس غریبی بس غریب
با خدایی با خدایی با خدا		با که می‌باشی و همراز تو کیست
کی جدایی کی جدایی کی جدا		ای گزیده نقش از نقاش خود
آشنایی آشنایی آشنایی آشنا		با همه بیگانه‌ای و با غمش
ربنا و ربنا و ربنا		جزو جزو تو فکنده در فلک
منتهایی منتهایی منتها		آخر ای جان اول هر چیز را
بی لوایی بی‌لوایی بی‌لوا		یوسفا در چاه شاهی تو ولیک
اولیایی اولیایی اولیا		یک ولی کی خوانمت که صد هزار
کربلایی کربلایی کربلا		حشرگاه هر حسینی گر کنون
خوش سقایی خوش سقایی خوش سقا		مشک را بربند ای جان گر چه تو

از طرب در چرخ آری سنگ را		چون نمایی آن رخ گلرنگ را
از برای عاشقان دنگ را		بار دیگر سر برون کن از حجاب
تا که آتش واهلد مر جنگ را		تا که آب از عکس تو گوهر شود
وان دو سه قندیلک آونگ را		من نخواهم ماه را با حسن تو
ساز ده ای زهره باز آن چنگ را		در هوای چشم چون مریخ او

خاصه اندر عشق این لعلین قبا		در میان عاشقان عاقل مبا
دور بادا بوی گلخن از صبا		دور بادا عاقلان از عاشقان
ور درآید عاشقی صد مرحبا		گر درآید عاقلی گو راه نیست
صرفه اندر عاشقی باشد وبا		مجلس ایثار و عقل سخت گیر
بد بود پیری در ایام صبا		ننگ آید عشق را از نور عقل
عمر خود بی‌عاشقی باشد هبا		خانه بازآ عاشقا تو زوترک
دست بر دل نه برون رو قالبا		جان نگیرد شمس تبریزی به دست

در دگر آتش بگستردم تو را		از یکی آتش برآوردم تو را
چون سخن آخر فروخوردم تو را		از دل من زاده‌ای همچون سخن
جادوم من جادوی کردم تو را		با منی وز من نمی‌داری خبر
گوش مالیدم بیازردم تو را		تا نیفتد بر جمالت چشم بد
این کف دست جوامردم تو را		دایم اقبالت جوان شد ز آنچ داد

و اندر آتش بازگستردم تو را		ز آتش شهوت برآوردم تو را
چون سخن من هم فروخوردم تو را		از دل من زاده‌ای همچون سخن
از برای آن بیازردم تو را		تا نیازارد تو را هر چشم بد
من به رحمت بس جوامردم تو را		رو جوامردی کن و رحمت فشان

شکل مجنون عاشقان زین شیوه‌ها		از ورای سر دل بین شیوه‌ها
اصل و فرع و سر آن دین شیوه‌ها		عاشقان را دین و کیش دیگرست
وحی جویان اندر آن چین شیوه‌ها		دل سخن چینست از چین ضمیر
زان پری تازه آیین شیوه‌ها		جان شده بی‌عقل و دین از بس که دید
شیوه‌ها گم کرده مسکین شیوه‌ها		از دغا و مکر گوناگون او
زان صنم بی‌کبر و بی‌کین شیوه‌ها		پرده دار روح ما را قصه کرد
این عجب بی آن و بی این شیوه‌ها		شیوه‌ها از جسم باشد یا ز جان
خود نبیند جان خودبین شیوه‌ها		مرد خودبین غرقه شیوه خودست
تا ببینم بعد ستین شیوه‌ها		شمس تبریزی جوانم کرد باز

نار می‌جوید چو عاشق یار را		روح زیتونیست عاشق نار را
ای معطل کرده دست افزار را		روح زیتونی بیفزا ای چراغ
دل ندارد دیدن دلدار را		جان شهوانی که از شهوت زهد
بر امید خلد و خوف نار را		پس به علت دوست دارد دوست را
در پی او جان پرانوار را		چون شکستی جان ناری را ببین
کی جدا کردی دو نیکوکار را		گر نبودی جان اخوان پس جهود
نار بیند نور موسی وار را		جان شهوت جان اخوان دان از آنک
یاوه کرده نطق طوطی وار را		جان شهوانی‌ست از بی‌حکمتی
روی سوی قبله کن بیمار را		گشت بیمار و زبان تو گرفت
نور دیده مر دل و دیدار را		قبله شمس الدین تبریزی بود

وی برای بنده پخته کارها		ای بگفته در دلم اسرارها
دست این مسکین گرفته بارها		ای عطای دست شادی بخش تو
از کف پایم بکنده خارها		ای کف چون بحر گوهرداد تو
چون دهند از بهر تو دستارها		ای ببخشیده بسی سرها عوض
دانه افتاده از انبارها		خود چه باشد هر دو عالم پیش تو
کرده بر هر ذره‌ای ایثارها		آفتاب فضل عالم پرورت
گر چه حیله می‌کنیم و چاره‌ها		چاره‌ای نبود جز از بیچارگی
ایمنیم از دوزخ و از نارها		نورهای شمس تبریزی چو تافت

زخم خوردی از سلحدار قضا		می‌شدی غافل ز اسرار قضا
این چنین باشد چنین کار قضا		این چه کار افتاد آخر ناگهان
کو نشد گرینده از خار قضا		هیچ گل دیدی که خندد در جهان
کو نشد آونگ بر دار قضا		هیچ کس دزدیده روی عیش دید
جان کنند از صدق ایثار قضا		این قضا را دوستان خدمت کنند
در عنایت‌های بسیار قضا		گر چه صورت مرد جان باقی بماند
رفت در حلوا ز انبار قضا		جوز بشکست و بمانده مغز روح
مغز او پوسید از انکار قضا		آنک سوی نار شد بی‌مغز بود
مغز جان بگزید و شد یار قضا		آنک سوی یار شد مسعود بود

ور برانندت ز بام از در بیا		گر تو عودی سوی این مجمر بیا
سوی زهر قهر چون شکر بیا		یوسفی از چاه و زندان چاره نیست
گر تو شیری چون می احمر بیا		چون می احمر سگان هم می‌خورند
گر نباشد زر تو سیمین بر بیا		زر چه جویی مس خود را زر بساز
عاشقا بی‌شکل خشک و تر بیا		اغنیا خشک و فقیران چشم تر
چون ملک بی‌ماده و بی‌نر بیا		گر صفت‌های ملک را محرمی
همچو دل بی‌پا بیا بی‌سر بیا		ور صفات دل گرفتی در سفر
گر نه‌ای چون خاره و مرمر بیا		چون لب لعلش صلایی می‌دهد

ای تو دریای معانی فاسقنا		ای تو آب زندگانی فاسقنا
سوی تو ای خضر ثانی فاسقنا		ما سبوهای طلب آورده‌ایم
از تو ای دریای جانی فاسقنا		ماهیان جان ما زنهارخواه
عجز خود را ارمغانی فاسقنا		از ره هجر آمده و آورده ما
تو فزون از داستانی فاسقنا		داستان خسروان بشنیده‌ایم
زانک تو فوق گمانی فاسقنا		در گمان و وسوسه افتاده عقل
تو جنون عاقلانی فاسقنا		نیم عاقل چه زند با عشق تو
شمس حق رکن یمانی فاسقنا		کعبه عالم ز تو تبریز شد

آسیا کی داند این گردش چرا		دل چو دانه ما مثال آسیا
سنگ گوید آب داند ماجرا		تن چو سنگ و آب او اندیشه‌ها
کو فکند اندر نشیب این آب را		آب گوید آسیابان را بپرس
گر نگردد این که باشد نانبا		آسیابان گویدت کای نان خوار
از خدا واپرس تا گوید تو را		ماجرا بسیار خواهد شد خمش

خاصه در عشق چنین شیرین لقا		در میان عاشقان عاقل مبا
دور بادا بوی گلخن از صبا		دور بادا عاقلان از عاشقان
ور درآید عاشقی صد مرحبا		گر درآید عاقلی گو راه نیست
رفته باشد عشق تا هفتم سما		عقل تا تدبیر و اندیشه کند
رفته باشد عشق بر کوه صفا		عقل تا جوید شتر از بهر حج
که گذر از شعر و بر شعرا برآ		عشق آمد این دهانم را گرفت

به فنا ساز و در این ساز میا		ای دل رفته ز جا بازمیا
قالب از روح بپرداز میا		روح را عالم ارواح به است
تو ز آخر سوی آغاز میا		آخر عشق به از اول اوست
هم در آن آتش بگداز میا		تا فسرده نشوی همچو جماد
چو عدم هیچ به آواز میا		بشنو آواز روان‌ها ز عدم
مده آواز تو ای راز میا		راز کآواز دهد راز نماند

دیدم آن جا صنمی روح فزا		من رسیدم به لب جوی وفا
همچو خورشید همه بی‌سر و پا		سپه او همه خورشیدپرست
گر تو باور نکنی قول مرا		بشنو از آیت قرآن مجید
اوتیت من کل شیء و لها		قد وجدت امراه تملکهم
سجده دادیش چو سایه همه را		چونک خورشید نمودی رخ خود
تا رسیدم به در شهر سبا		من چو هدهد بپریدم به هوا

هر ذره خاک ما را آورد در علالا		از بس که ریخت جرعه بر خاک ما ز بالا
چون شیشه صاف گشته از جام حق تعالی		سینه شکاف گشته دل عشق باف گشته
غیرت مرا بگفته می خور دهان میالا		اشکوفه‌ها شکفته وز چشم بد نهفته
چون مشتری تو بودی قیمت گرفت کالا		ای جان چو رو نمودی جان و دلم ربودی
درد تو خوش گوارد تو درد را مپالا		ابرت نبات بارد جورت حیات آرد
وز تو بلند و پستم وقت دنا تدلی		ای عشق با توستم وز باده تو مستم
سروت اگر بخوانم آن راستست الا		ماهت چگونه خوانم مه رنج دق دارد
گر تو خلیل وقتی این هر دو را بگو لا		خورشید را کسوفی مه را بود خسوفی
باطل نگردد آن کو بر حق کند تولا		گویند جمله یاران باطل شدند و مردند
جز خنده‌ای که باشد در جان ز رب اعلا		این خنده‌های خلقان برقیست دم بریده
هم روح شد غلامش هم روح قدس لالا		آب حیات حقست وان کو گریخت در حق

تا چشم‌ها گشاید ز اشکوفه بوستان را		ای میرآب بگشا آن چشمه روان را
زان مردمک چو دریا کردست دیدگان را		آب حیات لطفت در ظلمت دو چشم است
کاندر شکم ز لطفت رقص است کودکان را		هرگز کسی نرقصد تا لطف تو نبیند
چابک شوید یاران مر رقص آن جهان را		بر پرده‌های دنیا بسیار رقص کردیم
خاصه چو بسکلاند این کنده گران را		جان‌ها چو می‌برقصد با کندهای قالب
رقصان و شکرگویان این لوت رایگان را		پس جمله صوفیانیم از خانقه رسیده
از خوان حق چه گویم زهره بود زبان را		چون خوان این جهان را سرپوش آسمانست
هر خام درنیابد این کاسه را و نان را		در کاسه‌های شاهان جز کاسه شست ما نی
پیش مگس چه فرق است آن ننگ میزبان را		از کاسه‌های نعمت تا کاسه ملوث
گه می‌گزد زبان را گه می‌زند دهان را		وان کس که کس بود او ناخورده و چشیده

در دیده جای کردم اشکال یوسفی را		از سینه پاک کردم افکار فلسفی را
تا سجده راست آید مر آدم صفی را		نادر جمال باید کاندر زبان نیاید
هر لحظه نور بخشد صد شمع منطفی را		طوری چگونه طوری نوری چگونه نوری
چون صید می‌کند او اشیاء منتفی را		اصل وجودها او دریای جودها او

بس تیز گوش دارد مگشا به بد زبان را		این جا کسیست پنهان خود را مگیر تنها
هر صورت خیالت از وی شدست پیدا		بر چشمه ضمیرت کرد آن پری وثاقی
بااحتیاط باید بودن تو را در آن جا		هر جا که چشمه باشد باشد مقام پریان
ز اشراق آن پری دان گه بسته گاه مجری		این پنج چشمه حس تا بر تنت روانست
هم پنج چشمه می‌دان پویان به سوی مرعی		وان پنج حس باطن چون وهم و چون تصور
کاین گونه شهره پریان تندند و بی‌محابا		زخمت رسد ز پریان گر باادب نباشی
مکرش گلیم برده از صد هزار چون ما		تقدیر می‌فریبد تدبیر را که برجه
دل‌های نوحه گر بین زان مکرساز دانا		مرغان در قفس بین در شست ماهیان بین
تا نفکند ز چشمت آن شهریار بینا		دزدیده چشم مگشا بر هر بت از خیانت
برجوشد آن ز چشمه خون برجهیم فردا		ماندست چند بیتی این چشمه گشت غایر

چون یوسف اندرآمد مصر و شکر به رقص آ		آمد بهار جان‌ها ای شاخ تر به رقص آ
ای شیرجوش دررو جان پدر به رقص آ		ای شاه عشق پرور مانند شیر مادر
از پا و سر بریدی بی‌پا و سر به رقص آ		چوگان زلف دیدی چون گوی دررسیدی
گفتم بیا که خیر است گفتا نه شر به رقص آ		تیغی به دست خونی آمد مرا که چونی
آن جا قبا چه باشد ای خوش کمر به رقص آ		از عشق تاجداران در چرخ او چو باران
رقعه فنا رسیده بهر سفر به رقص آ		ای مست هست گشته بر تو فنا نبشته
گر نیستی تو ماده زان شاه نر به رقص آ		در دست جام باده آمد بتم پیاده
یوسف ز چاه آمد ای بی‌هنر به رقص آ		پایان جنگ آمد آواز چنگ آمد
هجرم ببرده باشد دنگ و اثر به رقص آ		تا چند وعده باشد وین سر به سجده باشد
کای بی‌خبر فنا شو ای باخبر به رقص آ		کی باشد آن زمانی گوید مرا فلانی
با مرغ جان سراید بی‌بال و پر به رقص آ		طاووس ما درآید وان رنگ‌ها برآید
گفته مسیح مریم کای کور و کر به رقص آ		کور و کران عالم دید از مسیح مرهم
اندر بهار حسنش شاخ و شجر به رقص آ		مخدوم شمس دین است تبریز رشک چین است

بی تو نمی‌گوارد این جام باده ما را		با آن که می‌رسانی آن باده بقا را
آن چاه بابلت را وان کان سحرها را		آن عشق سلسلت را وان آفت دلت را
از سر بگیر از سر آن عادت وفا را		بازآر بار دیگر تا کار ما شود زر
طغرای تو نبشته مر ملکت صفا را		دیو شقا سرشته از لطف تو فرشته
من دم به دم بدیده انوار مصطفا را		در نورت ای گزیده ای بر فلک رسیده
بشنو دعا و گه گه آمین کن این دعا را		از شمس دین چون مه تبریز هست آگه

چشمی چنین بگردان کوری چشم بد را		بیدار کن طرب را بر من بزن تو خود را
تا بنده دیده باشد صد دولت ابد را		ای رویت از قمر به آن رو به روی من نه
کز چهره می‌نمودی لم یتخذ ولد را		جان فرشته بودی یا رب چه گشته بودی
بی هوشیی بدیدم گم کرده مر خرد را		چون دست تو کشیدم صورت دگر ندیدم
تا گم شوم ندانم خود را و نیک و بد را		جام چو نار درده بی‌رحم وار درده
تا چشم سیر گردد یک سو نهد حسد را		این بار جام پر کن لیکن تمام پر کن
تا روح اله بیند ویران کند جسد را		درده میی ز بالا در لا اله الا
چندانک خواهی اکنون می‌زن تو این نمد را		از قالب نمدوش رفت آینه خرد خوش

تا وا شود چو کاسه در پیش تو دهان‌ها		بشکن سبو و کوزه ای میرآب جان‌ها
تا وارهد به گیجی این عقل ز امتحان‌ها		بر گیجگاه ما زن ای گیجی خردها
مگذار کان مزور پیدا کند نشان‌ها		ناقوس تن شکستی ناموس عقل بشکن
تو چون عصای موسی بگشا برو زبان‌ها		ور جادویی نماید بندد زبان مردم
چون آینه‌ست خوشتر در خامشی بیان‌ها		عاشق خموش خوشتر دریا به جوش خوشتر

بنده و مرید عشقیم برگیر موی ما را		جانا قبول گردان این جست و جوی ما را
تا گل سجود آرد سیمای روی ما را		بی ساغر و پیاله درده میی چو لاله
رشک بهشت گردان امروز کوی ما را		مخمور و مست گردان امروز چشم ما را
فحل و فراخ کردی زین می گلوی ما را		شمع طراز گشتیم گردن دراز گشتیم
همخوی خویش کردست آن باده خوی ما را		گر خوی ما ندانی از لطف باده واجو
زیرا نگون نهادی در سر کدوی ما را		گر بحر می بریزی ما سیر و پر نگردیم
کاین دیگ بس نیاید یک کاسه شوی ما را		مهمان دیگر آمد دیکی دگر به کف کن
مخمور چون نیابد چون یافت بوی ما را		نک جوق جوق مستان در می‌رسند بستان
گر بشنود عطارد این طرقوی ما را		ترک هنر بگوید دفتر همه بشوید
زخمه به چنگ آور می‌زن سه توی ما را		سیلی خورند چون دف در عشق فخرجویان
گر بشنوند ناگه این گفت و گوی ما را		بس کن که تلخ گردد دنیا بر اهل دنیا

دامی نهاده‌ام خوش آن قبله نظر را		خواهم گرفتن اکنون آن مایه صور را
ای عقل بام بررو ای دل بگیر در را		دیوار گوش دارد آهسته‌تر سخن گو
چون بشنوند چیزی گویند همدگر را		اعدا که در کمینند در غصه همینند
در قعر چه سخن گو خلوت گزین سحر را		گر ذره‌ها نهانند خصمان و دشمنانند
در خانه دلم شد از بهر رهگذر را		ای جان چه جای دشمن روزی خیال دشمن
پنهان کنیم سر را پیش افکنیم سر را		زان روز ما و یاران در راه عهد کردیم
بی زخم‌های میتین پیدا نکرد زر را		ما نیز مردمانیم نی کم ز سنگ کانیم
یعنی خبر ندارم کی دیده‌ام گهر را		دریای کیسه بسته تلخ و ترش نشسته

چون با زنی برانی سستی دهد میان را		شهوت که با تو رانند صدتو کنند جان را
بنگر به اهل دنیا دریاب این نشان را		زیرا جماع مرده تن را کند فسرده
خاک سیاه بر سر این نوع شاهدان را		میران و خواجگانشان پژمرده است جانشان
پرنور کرده از رخ آفاق آسمان را		دررو به عشق دینی تا شاهدان ببینی
زان آشیان جانی اینست ارغوان را		بخشد بت نهانی هر پیر را جوانی
کز شومی زبانت می‌پوشد او دهان را		خامش کنی وگر نی بیرون شوم از این جا

در رقص اندرآور جان‌های صوفیان را		در جنبش اندرآور زلف عبرفشان را
ما در میان رقصیم رقصان کن آن میان را		خورشید و ماه و اختر رقصان بگرد چنبر
در چرخ اندرآرد صوفی آسمان را		لطف تو مطربانه از کمترین ترانه
خندان کند جهان را خیزان کند خزان را		باد بهار پویان آید ترانه گویان
وقت نثار گردد مر شاه بوستان را		بس مار یار گردد گل جفت خار گردد
یعنی که الصلا زن امروز دوستان را		هر دم ز باغ بویی آید چو پیک سویی
در سر خود روان شو تا جان رسد روان را		در سر خود روان شد بستان و با تو گوید
لاله بشارت آرد مر بید و ارغوان را		تا غنچه برگشاید با سرو سر سوسن
معراجیان نهاده در باغ نردبان را		تا سر هر نهالی از قعر بر سر آید
چون بر خزینه باشد ادرار پاسبان را		مرغان و عندلیبان بر شاخه‌ها نشسته
دل‌ها چو رو نماید قیمت دهد زبان را		این برگ چون زبان‌ها وین میوه‌ها چو دل‌ها

بشنو ز آسمان‌ها حی علی الصلا		ای بنده بازگرد به درگاه ما بیا
در خارزار چند دوی ای برهنه پا		درهای گلستان ز پی تو گشاده‌ایم
آن کس که درد داده همو سازدش دوا		جان را من آفریدم و دردیش داده‌ام
کاین چرخ کوژپشت کند قد تو دوتا		قدی چو سرو خواهی در باغ عشق رو
باغی که جان ندارد آن نیست جان فزا		باغی که برگ و شاخش گویا و زنده‌اند
خود تاسه می نگیرد از این مردگان تو را		ای زنده زاده چونی از گند مردگان
با جان پنج روزه قناعت مکن ز ما		هر دو جهان پر است ز حی حیات بخش
هر یک چو آفتاب در افلاک کبریا		جان‌ها شمار ذره معلق همی‌زنند
خفاش شمس گشت از آن بخشش و عطا		ایشان چو ما ز اول خفاش بوده‌اند

صد جامه ضرب کرد گل از لذت صبا		ای صوفیان عشق بدرید خرقه‌ها
زین هر دو درد رست گل از امر ایتیا		کز یار دور ماند و گرفتار خار شد
کاین راه کوتهست گرت نیست پا روا		از غیب رو نمود صلایی زد و برفت
از من سلام و خدمت ریحان و لاله را		من هم خموش کردم و رفتم عقیب گل
ای جان صوفیان بگشا لب به ماجرا		دل از سخن پر آمد و امکان گفت نیست
چون خوی صوفیان نبود ذکر مامضی		زان حال‌ها بگو که هنوز آن نیامده‌ست

شاد آمدیت از سفر خانه خدا		ای خان و مان بمانده و از شهر خود جدا
در عشق حج کعبه و دیدار مصطفا		روز از سفر به فاقه و شب‌ها قرار نی
در خانه خدا شده قد کان آمنسا		مالیده رو و سینه در آن قبله گاه حق
ایمن کند خدای در این راه جمله را		چونید و چون بدیت در این راه باخطر
تا عرش نعره‌ها و غریوست از صدا		در آسمان ز غلغل لبیک حاجیان
ای مروه را بدیده و بررفته بر صفا		جان چشم تو ببوسد و بر پات سر نهد
مهمان عزیز باشد خاصه به پیش ما		مهمان حق شدیت و خدا وعده کرده است
تا مشعرالحرام و تا منزل منا		جان خاک اشتری که کشد بار حاجیان
جان حلقه را گرفته و تن گشته مبتلا		بازآمده ز حج و دل آن جا شده مقیم
باتیغ و باکفن شده این جا که ربنا		از شام ذات جحفه و از بصره ذات عرق
تکبیر کن برادر و تهلیل و هم دعا		کوه صفا برآ به سر کوه رخ به بیت
اندر مقام دو رکعت کن قدوم را		اکنون که هفت بار طوافت قبول شد
تا هفت بار و باز به خانه طواف‌ها		وانگه برآ به مروه و مانند این بکن
وانگه به جانب عرفات آی در صلا		تا روز ترویه بشنو خطبه بلیغ
پس بامداد بار دگر بیست هم به جا		وانگه به موقف آی و به قرب جبل بایست
تا هفت بار می‌زن و می‌گیر سنگ‌ها		وان گاه روی سوی منی آر و بعد از آن
ای شوق ما به زمزم و آن منزل وفا		از ما سلام بادا بر رکن و بر حطیم
از اذخر و خلیل به ما بو دهد صبا		صبحی بود ز خواب بخیزیم گرد ما

نام بچه ش چه باشد او خود پیش دوا		نام شتر به ترکی چه بود بگو دوا
گر شرق و غرب تازد ور جانب سما		ما شیر از او خوریم و همه در پیش پریم
در حفظ و در حمایت و در عصمت خدا		طبل سفر ز دست قدم در سفر نهیم
ای جان غلام و بنده آن ماه خوش لقا		در شهر و در بیابان همراه آن مهیم
پیش و سپس چمن بود و سرو دلربا		کوته شود بیابان چون قبله او بود
کای قاصدان معدن اجلال مرحبا		کوهی که در ره آید هم پشت خم دهد
چون او بود قلاوز آن راه و پیشوا		همچون حریر نرم شود سنگلاخ راه
ای دوستان همدل و همراه الصلا		ما سایه وار در پی آن مه دوان شدیم
زیرا که دل سبک بود و چست و تیزپا		دل را رفیق ما کند آن کس که عذر هست
دل مکه می‌رود که نجوید مهاره را		دل مصر می‌رود که به کشتیش وهم نیست
کز تن نجست حق و ز دل جست آن وفا		از لنگی تنست و ز چالاکی دلست
آب و گلی شده‌ست بر ارواح پادشا		اما کجاست آن تن همرنگ جان شده
از حد ما گذشت و ملک گشت و مقتدا		ارواح خیره مانده که این شوره خاک بین
گر پا نهیم پیش بسوزیم در شقا		چه جای مقتدا که بدان جا که او رسید
در هیچ آدمی منگر خوار ای کیا		این در گمان نبود در او طعن می‌زدیم
تا خاک‌های تشنه ز ما بر دهد گیا		ما همچو آب در گل و ریحان روان شویم
زین رو دوان دوان رود آن آب جوی‌ها		بی دست و پاست خاک جگرگرم بهر آب
در صد هزار منزل تا عالم فنا		ما را ز شهر روح چنین جذب‌ها کشید
پنهان و آشکار بازآ به اقربا		باز از جهان روح رسولان همی‌رسند
ما بی‌تو ناخوشیم اگر تو خوشی ز ما		یاران نو گرفتی و ما را گذاشتی
با هر کی جفت گردی آنت کند جدا		ای خواجه این ملالت تو ز آه اقرباست
تأثیر همت‌ست تصاریف ابتلا		خاموش کن که همت ایشان پی توست

ناچار گفتنی‌ست تمامی ماجرا		شب رفت و هم تمام نشد ماجرای ما
کوته نگشت و هم نشود این درازنا		والله ز دور آدم تا روز رستخیز
چون ترک گوید اشپو مرد رونده را		اما چنین نماید کاینک تمام شد
تا گرمی و جلادت و قوت دهد تو را		اشپوی ترک چیست که نزدیک منزلی
چونت قنق کند که بیا خرگه اندرآ		چون راه رفتنی‌ست توقف هلاکت‌ست
مستیز همچو هندو بشتاب همرها		بر ترک ظن بد مبر و متهم مکن
وان جا به گوش تست دل خویش و اقربا		کان جا در آتش است سه نعل از برای تو
اندر گلوی تو رود ای یار باوفا		نگذارد اشتیاق کریمان که آب خوش
ور با وفا تو جفت شوی گردد آن جفا		گر در عسل نشینی تلخت کنند زود
سرگشته دارد آب غریبی چو آسیا		خاموش باش و راه رو و این یقین بدان

آن جا که شه نشیند و آن وقت مرتضا		هر روز بامداد سلام علیکما
تا دست شاه بخشد پایان زر و عطا		دل ایستاد پیشش بسته دو دست خویش
بر خوان جسم کاسه نهد دل نصیب ما		جان مست کاس و تا ابدالدهر گه گهی
مر مرده را سعادت و بیمار را دوا		تا زان نصیب بخشد دست مسیح عشق
هم بانوا شود ز طرب چنگل دوتا		برگ تمام یابد از او باغ عشرتی
جان خود خراب و مست در آن محو و آن فنا		در رقص گشته تن ز نواهای تن به تن
قاضی عقل مست در آن مسند قضا		زندان شده بهشت ز نای و ز نوش عشق
کاین فتنه عظیم در اسلام شد چرا		سوی مدرس خرد آیند در سؤال
کاین دم قیامت‌ست روا کو و ناروا		مفتی عقل کل به فتوی دهد جواب
با ذوالفقار و گفت مر آن شاه را ثنا		در عیدگاه وصل برآمد خطیب عشق
کرده نثار گوهر و مرجان جان‌ها		از بحر لامکان همه جان‌های گوهری
صف صف نشسته در هوسش بر در سرا		خاصان خاص و پردگیان سرای عشق
بس نعره‌های عشق برآید که مرحبا		چون از شکاف پرده بر ایشان نظر کند
سینای سینه‌اش بنگنجید در سما		می‌خواست سینه‌اش که سنایی دهد به چرخ
نی نار برقرار و نه خاک و نم هوا		هر چار عنصرند در این جوش همچو دیک
گه آب خود هوا شد از بهر این ولا		گه خاک در لباس گیا رفت از هوس
آتش شده ز عشق هوا هم در این فضا		از راه روغناس شده آب آتشی
تا وارهد ز آب و گلت صفوت صفا		ای بی‌خبر برو که تو را آب روشنی‌ست
وان نیست جز وصال تو با قلزم ضیا		زیرا که طالب صفت صفوت‌ست آب
ابلیس وار سنگ خوری از کف خدا		ز آدم اگر بگردی او بی‌خدای نیست
این سنتی‌ست رفته در اسرار کبریا		آری خدای نیست ولیکن خدای را
یک سجده‌ای به امر حق از صدق بی‌ریا		چون پیش آدم از دل و جان و بدن کنی
کعبه بگردد آن سو بهر دل تو را		هر سو که تو بگردی از قبله بعد از آن
مجموع چون شوند رفیقان باوفا		مجموع چون نباشم در راه پس ز من
آن گاه اهل خانه در او جمع شد دلا		دیوارهای خانه چو مجموع شد به نظم
پس سیم جمع چون شود از وی یکی بیا		چون کیسه جمع نبود باشد دریده درز

چون صد هزار تنگ شکر در کنار ما		آمد بهار خرم آمد نگار ما
تا بشکند ز باده گلگون خمار ما		آمد مهی که مجلس جان زو منورست
ای سرو گلستان چمن و لاله زار ما		شاد آمدی بیا و ملوکانه آمدی
در بیشه جهان ز برای شکار ما		پاینده باش ای مه و پاینده عمر باش
کهسار در خروش که ای یار غار ما		دریا به جوش از تو که بی‌مثل گوهری
در روز رزم شیر نر و ذوالفقار ما		در روز بزم ساقی دریاعطای ما
برخیز تا رویم به سوی دیار ما		چونی در این غریبی و چونی در این سفر
ما را کشان کنید سوی جویبار ما		ما را به مشک و خم و سبوها قرار نیست
آرام عقل مست و دل بی‌قرار ما		سوی پری رخی که بر آن چشم‌ها نشست
شد آفتاب از رخ او یادگار ما		شد ماه در گدازش سوداش همچو ما
وی دولت پیاپی بیش از شمار ما		ای رونق صباح و صبوح ظریف ما
کارزد به هر چه گویی خمر و خمار ما		هر چند سخت مستی سستی مکن بگیر
درکش به روی چون قمر شهریار ما		جامی چو آفتاب پرآتش بگیر زود
کار او کند که هست خداوندگار ما		این نیم کاره ماند و دل من ز کار شد

تا چه برآرد ز غیب عاقبت کار را		سر بر گریبان درست صوفی اسرار را
لیک بر او هم دق‌ست عاشق بیدار را		می که به خم حقست راز دلش مطلق‌ست
بر فلک بی‌نشان نور دهد نار را		عشق که چادرکشان در پی آن سرخوشان
مرغ نه‌ای پر مزن قیر مگو قار را		حلقه این در مزن لاف قلندر مزن
قبله خود ساز زود آن در و دیوار را		پیش ز نفی وجود خانه خمار بود
پر کن از می پرست خانه خمار را		مست شود نیک مست از می جام الست
ای شده تبریز چین آن رخ گلنار را		داد خداوند دین شمس حق‌ست این ببین

جان تو در دست ماست همچو گلوی عصا		چند گریزی ز ما چند روی جا به جا
زین رمه پر ز لاف هیچ تو دیدی وفا		چند بکردی طواف گرد جهان از گزاف
همچو سگان مرده گیر گرسنه و بی‌نوا		روز دو سه‌ای زحیر گرد جهان گشته گیر
از کفن مرده ایست در تن تو آن قبا		مرده دل و مرده جو چون پسر مرده شو
چند کشی در کنار صورت گرمابه را		زنده ندیدی که تا مرده نماید تو را
باورم آنگه کنی که اجل آرد فنا		دامن تو پرسفال پیش تو آن زر و مال
من به سما می‌روم نیست زر آن جا روا		گویی که زر کهن من چه کنم بخش کن
باغ و چمن را چه شد سبزه و سرو و صبا		جغد نه‌ای بلبلی از چه در این منزلی

ای گل در باغ ما پس تو کجایی کجا		ای همه خوبی تو را پس تو که رایی که را
گفت رو از من مجو غیر دعا و ثنا		سوسن با صد زبان از تو نشانم نداد
وز کف تو بی‌خبر با همه برگ و نوا		از کف تو ای قمر باغ دهان پرشکر
نرگس اگر چشم داشت هیچ ندید او تو را		سرو اگر سر کشید در قد تو کی رسید
سبزه اگر تیز راند هیچ ندارد دوا		مرغ اگر خطبه خواند شاخ اگر گل فشاند
ابر حریف گیاه صبر حریف صبا		شرب گل از ابر بود شرب دل از صبر بود
لیک در این میکده پای ندارند پا		هر طرفی صف زده مردم و دیو و دده
ره نبری تار مو تا ننمایم هدی		هر طرفی‌ام بجو هر چه بخواهی بگو
صاف بدزدد ز درد شعشعه دلربا		بربردش خرد خرد تا که ندانی چه برد
لیک فلک جمله شب می‌زندت الصلا		زین سخن بوالعجب بستم من هر دو لب

وی که به تلخی فقر گنج روانی مرا		ای که به هنگام درد راحت جانی مرا
از تو به جانم رسید قبله ازانی مرا		آن چه نبردست وهم عقل ندیدست و فهم
کی بفریبد شها دولت فانی مرا		از کرمت من به ناز می‌نگرم در بقا
گر چه به خوابی بود به ز اغانی مرا		نغمت آن کس که او مژده تو آورد
واجب و لازم چنانک سبع مثانی مرا		در رکعات نماز هست خیال تو شه
مهتری و سروری سنگ دلانی مرا		در گنه کافران رحم و شفاعت تو راست
پیش نهد جمله‌ای کنز نهانی مرا		گر کرم لایزال عرضه کند ملک‌ها
زانک نگنجد در او هیچ زمانی مرا		عمر ابد پیش من هست زمان وصال
بی تو چه کار آیدم رنج اوانی مرا		عمر اوانی‌ست و وصل شربت صافی در آن
در هوسش خود نماند هیچ امانی مرا		بیست هزار آرزو بود مرا پیش از این
اوست اگر گفت نیست ثالث و ثانی مرا		گوهر معنی اوست پر شده جان و دلم
گر چه مجرد ز تن گشت عیانی مرا		رفت وصالش به روح جسم نکرد التفات
نام بری بازگشت جمله جوانی مرا		پیر شدم از غمش لیک چو تبریز را

تا به کف رهزنان بازسپارد مرا		از جهت ره زدن راه درآرد مرا
من چه زنم پیش او او به چه آرد مرا		آنک زند هر دمی راه دو صد قافله
گر نفسی او به لطف سر بنخارد مرا		من سر و پا گم کنم دل ز جهان برکنم
هر دم بازی نو عشق برآرد مرا		او ره خوش می‌زند رقص بر آن می‌کنم
چونک نشینم به کنج خود به درآرد مرا		گه به فسوس او مرا گوید کنجی نشین
تا که چه گیرد به من بر کی گمارد مرا		ز اول امروزم او می‌بپراند چو باز
قطره چکد ز ابر من چون بفشارد مرا		همت من همچو رعد نکته من همچو ابر
تا که ز رعد و ز باد بر کی ببارد مرا		ابر من از بامداد دارد از آن بحر داد

خانه دل آن توست خانه خدایی درآ		ای در ما را زده شمع سرایی درآ
ای دل و جان جای تو ای تو کجایی درآ		خانه ز تو تافته‌ست روشنیی یافته‌ست
ای همه خوبی تو را پس تو کرایی درآ		ای صنم خانگی مایه دیوانگی

خواجه چرا می‌دود تشنه در این کوی‌ها		گر نه تهی باشدی بیشترین جوی‌ها
خم پر از باد کی سرخ کند روی‌ها		خم که در او باده نیست هست خم از باد پر
کور بجوید ز خار لطف گل و بوی‌ها		هست تهی خارها نیست در او بوی گل
بر پی دودش برو زود در این سوی‌ها		با طلب آتشین روی چو آتش ببین
آنک خدایش بشست دور ز روشوی‌ها		در حجب مشک موی روی ببین اه چه روی
گاه چو چوگان شود گاه شود گوی‌ها		بر رخ او پرده نیست جز که سر زلف او
چون مگسان شسته‌اند بر سر چربوی‌ها		هی که بسی جان‌ها موی به مو بسته‌اند
حسن تو چون یوسفیست تا چه کنم خوی‌ها		باده چو از عقل برد رنگ ندارد رواست
راست شود روح چون کژ کند ابروی‌ها		آهوی آن نرگسش صید کند جز که شیر
توی به تو عشق توست باز کن این توی‌ها		مفخر تبریزیان شمس حق بی‌زیان

باز گل لعل پوش می‌بدراند قبا		باز بنفشه رسید جانب سوسن دوتا
مست و خرامان و خوش سبزقبایان ما		بازرسیدند شاد زان سوی عالم چو باد
وز سر که رخ نمود لاله شیرین لقا		سرو علمدار رفت سوخت خزان را به تفت
گفت علیک السلام در چمن آی ای فتا		سنبله با یاسمین گفت سلام علیک
دست زنان چون چنار رقص کنان چون صبا		یافته معروفیی هر طرفی صوفیی
باد کشد چادرش کای سره رو برگشا		غنچه چو مستوریان کرده رخ خود نهان
زینت نیلوفری تشنه و زردی چرا		یار در این کوی ما آب در این جوی ما
عمر تو بادا دراز ای سمن تیزپا		رفت دی روترش کشته شد آن عیش کش
سبزه سخن فهم کرد گفت که فرمان تو را		نرگس در ماجرا چشمک زد سبزه را
گفت عزبخانه‌ام خلوت توست الصلا		گفت قرنفل به بید من ز تو دارم امید
گفت من از چشم بد می‌نشوم خودنما		سیب بگفت ای ترنج از چه تو رنجیده‌ای
کردش اشارت به گل بلبل شیرین نوا		فاخته با کو و کو آمد کان یار کو
ماه رخ و خوش دهان باده بده ساقیا		غیر بهار جهان هست بهاری نهان
نور مصابیحه یغلب شمس الضحی		یا قمرا طالعا فی الظلمات الدجی
هر چه به شب فوت شد آرم فردا قضا		چند سخن ماند لیک بی‌گه و دیرست نیک

بریز خون دل آن خونیان صهبا را		اسیر شیشه کن آن جنیان دانا را
قبای لعل ببخشیده چهره ما را		ربوده‌اند کلاه هزار خسرو را
گشاده چون دل عشاق پر رعنا را		به گاه جلوه چو طاووس عقل‌ها برده
قیاس کن که چگونه کنند دل‌ها را		ز عکسشان فلک سبز رنگ لعل شود
هزار پیر ضعیف بمانده برجا را		درآورند به رقص و طرب به یک جرعه
که جان دهند به یک غمزه جمله اشیاء را		چه جای پیر که آب حیات خلاقند
سخن شناس کند طوطی شکرخا را		شکرفروش چنین چست هیچ کس دیده‌ست
چنین رفیق بباید طریق بالا را		زهی لطیف و ظریف و زهی کریم و شریف
روان شوید به میدان پی تماشا را		صلا زدند همه عاشقان طالب را
ز مغز ما نتوانند برد سودا را		اگر خزینه قارون به ما فروریزند
بریز بر سر سودا شراب حمرا را		بیار ساقی باقی که جان جان‌هایی
بر او گمار دمی آن شراب گیرا را		دلی که پند نگیرد ز هیچ دلداری
زهی گهر که نبوده‌ست هیچ دریا را		زهی شراب که عشقش به دست خود پخته‌ست
رها کند به یکی جرعه خشم و صفرا را		ز دست زهره به مریخ اگر رسد جامش
ز خویشتن چه نهان می‌کنی تو سیما را		تو مانده‌ای و شراب و همه فنا گشتیم
هزار عاشق کشتی برای لالا را		ولیک غیرت لالاست حاضر و ناظر
بزن تو گردن لا را بیار الا را		به نفی لا لا گوید به هر دمی لالا
که غمزه تو حیاتی‌ست ثانی احیا را		و یا به غمزه شوخت به سوی او بنگر
به خواب درکن آن جنگ را و غوغا را		به آب ده تو غبار غم و کدورت را
که نیست لایق پیچش ملک تعالی را		خدای عشق فرستاد تا در او پیچیم
ولی دریغ که گم کرده‌ام سر و پا را		بماند نیم غزل در دهان و ناگفته
به مغز نغز بیارای برج جوزا را		برآ بتاب بر افلاک شمس تبریزی

بگیر خنجر تیز و ببر گلوی حیا		اگر تو عاشق عشقی و عشق را جویا
حدیث بی‌غرض است این قبول کن به صفا		بدانک سد عظیم است در روش ناموس
هزار شید برآورد آن گزین شیدا		هزار گونه جنون از چه کرد آن مجنون
گهی ز زهر چشید و گهی گزید فنا		گهی قباش درید و گهی به کوه دوید
ببین چه صید کند دام ربی الاعلی		چو عنکبوت چنان صیدهای زفت گرفت
چگونه باشد اسری بعبده لیلا		چو عشق چهره لیلی بدان همه ارزید
نخوانده‌ای تو حکایات وامق و عذرا		ندیده‌ای تو دواوین ویسه و رامین
هزار غوطه تو را خوردنی‌ست در دریا		تو جامه گرد کنی تا ز آب تر نشود
که سیل پست رود کی رود سوی بالا		طریق عشق همه مستی آمد و پستی
اگر تو حلقه به گوش تکینی ای مولا		میان حلقه عشاق چون نگین باشی
چنانک حلقه به گوش است روح را اعضا		چنانک حلقه به گوش است چرخ را این خاک
چه لطف‌ها که نکرده‌ست عقل با اجزا		بیا بگو چه زیان کرد خاک از این پیوند
علم بزن چو دلیران میانه صحرا		دهل به زیر گلیم ای پسر نشاید زد
هزار غلغله در جو گنبد خضرا		به گوش جان بشنو از غریو مشتاقان
توهای و هوی ملک بین و حیرت حورا		چو برگشاید بند قبا ز مستی عشق
ز عشق کوست منزه ز زیر و از بالا		چه اضطراب که بالا و زیر عالم راست
رسید جیش عنایت کجا بماند عنا		چو آفتاب برآمد کجا بماند شب
که ذره ذره ز عشق رخ تو شد گویا		خموش کردم ای جان جان جان تو بگو

نه رنج اره کشیدی نه زخم‌های جفا		درخت اگر متحرک بدی ز جای به جا
اگر مقیم بدندی چو صخره صما		نه آفتاب و نه مهتاب نور بخشیدی
اگر مقیم بدندی به جای چون دریا		فرات و دجله و جیحون چه تلخ بودندی
ببین ببین چه زیان کرد از درنگ هوا		هوا چو حاقن گردد به چاه زهر شود
خلاص یافت ز تلخی و گشت چون حلوا		چو آب بحر سفر کرد بر هوا در ابر
نهاد روی به خاکستری و مرگ و فنا		ز جنبش لهب و شعله چون بماند آتش
سفر فتادش تا مصر و گشت مستثنا		نگر به یوسف کنعان که از کنار پدر
به مدین آمد و زان راه گشت او مولا		نگر به موسی عمران که از بر مادر
چو آب چشمه حیوان‌ست یحیی الموتی		نگر به عیسی مریم که از دوام سفر
کشید لشکر و بر مکه گشت او والا		نگر به احمد مرسل که مکه را بگذاشت
مسافران جهان را دو تا دو تا و سه تا		اگر ملول نگردی یکان یکان شمرم
ز خوی خویش سفر کن به خوی و خلق خدا		چو اندکی بنمودم بدان تو باقی را

من از کجا غم باران و ناودان ز کجا		من از کجا غم و شادی این جهان ز کجا
دل از کجا و تماشای خاکدان ز کجا		چرا به عالم اصلی خویش وانروم
من از کجا غم پالان و کودبان ز کجا		چو خر ندارم و خربنده نیستم ای جان
تو از کجا و فشارات بدگمان ز کجا		هزارساله گذشتی ز عقل و وهم و گمان
تو از کجا و ره بام و نردبان ز کجا		تو مرغ چارپری تا بر آسمان پری
تو از کجا و هیاهای هر شبان ز کجا		کسی تو را و تو کس را به بز نمی‌گیری
تو تن زنی و نجویی که این فغان ز کجا		هزار نعره ز بالای آسمان آمد
میان کژدم و ماران تو را امان ز کجا		چو آدمی به یکی مار شد برون ز بهشت
که آسمان ز کجایست و ریسمان ز کجا		دلا دلا به سررشته شو مثل بشنو
من از کجا غم هر خام قلتبان ز کجا		شراب خام بیار و به پختگان درده
تو از کجا و بد و نیک مردمان ز کجا		شرابخانه درآ و در از درون دربند
صفات حقی و حق را حد و کران ز کجا		طمع مدار که عمر تو را کران باشد
اجل کجا و پر مرغ جاودان ز کجا		اجل قفس شکند مرغ را نیازارد
که این دهل ز چه بام‌ست و این بیان ز کجا		خموش باش که گفتی بسی و کس نشنید

من درازقبا با هزار گز سودا		روم به حجره خیاط عاشقان فردا
بدین یکی کندت جفت و زان دگر عذرا		ببردت ز یزید و بدوزدت بر زید
زهی بریشم و بخیه زهی ید بیضا		بدان یکیت بدوزد که دل نهی همه عمر
به زخم نادره مقراض اهبطوا منها		چو دل تمام نهادی ز هجر بشکافد
به ثبت و محو چو تلوین خاطر شیدا		ز جمع کردن و تفریق او شدم حیران
زهی رسوم و رقوم و حقایق و اسما		دل‌ست تخته پرخاک او مهندس دل
ز ضرب خود چه نتیجه همی‌کند پیدا		تو را چو در دگری ضرب کرد همچو عدد
که قطره‌ای را چون بخش کرد در دریا		چو ضرب دیدی اکنون بیا و قسمت بین
خمش که فکر دراشکست زین عجایب‌ها		به جبر جمله اضداد را مقابله کرد

درآ درآ به سعادت درت گشاد خدا		چه نیکبخت کسی که خدای خواند تو را
که نزل و منزل بخشید نحن نزلنا		که برگشاید درها مفتح الابواب
که سر برآر به بالا و می فشان خرما		که دانه را بشکافد ندا کند به درخت
که گشت مادر شیرین و خسرو حلوا		که دردمید در آن نی که بود زیر زمین
کی کرد در صدفی آب را جواهرها		کی کرد در کف کان خاک را زر و نقره
ز قاب و قوس گذشتی به جذب او ادنی		ز جان و تن برهیدی به جذبه جانان
به سوی قامت سروی ز دست لاله صلا		هم آفتاب شده مطربت که خیز سجود
شنید بانگ صفیری ز ربی الاعلی		چنین بلند چرا می‌پرد همای ضمیر
که مستجاب شد او را از آن بهار دعا		گل شکفته بگویم که از چه می‌خندد
دهان گشاد به خنده که‌های یا بشرا		چو بوی یوسف معنی گل از گریبان یافت
به فر عدل شهنشه نترسم از یغما		به دی بگوید گلشن که هر چه خواهی کن
تو برگ من بربایی کجا بری و کجا		چو آسمان و زمین در کفش کم از سیبی‌ست
بجز به خدمت معنی کجا روند اسما		چو اوست معنی عالم به اتفاق همه
وز اسم یافت فراغت بصیرت عرفا		شد اسم مظهر معنی کاردت ان اعرف
اگر عصاش نباشد وگر ید بیضا		کلیم را بشناسد به معرفت‌هارون
که آفتاب و مه از نور او کنند سخا		چگونه چرخ نگردد بگرد بام و درش
غلام چشم شو ایرا ز نور کرد چرا		چو نور گفت خداوند خویشتن را نام
که ساقی‌ست دلارام و باده اش گیرا		چه جای دست بود عقل و هوش شد از دست
که آب و تاب همان به که آید از بالا		خموش باش که تا شرح این همو گوید

ببافت جامع کل پرده‌های اجزا را		ز بهر غیرت آموخت آدم اسما را
چرا نمود دو تا آن یگانه یکتا را		برای غیر بود غیرت و چو غیر نبود
چه مانع‌ست فصیحان حرف پیما را		دهان پر است جهان خموش را از راز
مجال نیست سخن را نه رمز و ایما را		گهی ز بوسه یار و گهی ز جام عقار
به فتنه بسته ره فتنه را و غوغا را		به زخم بوسه سخن را چه خوش همی‌شکنند
چه چیز بند کند مست بی‌محابا را		چو فتنه مست شود ناگهان برآشوبند
که بیم آب کند سنگ‌های خارا را		چو موج پست شود کوه‌ها و بحر شود
صناعت کف آن کردگار دانا را		چو جنگ صلح شود صلح جنگ پس می‌بین
زبون و دستخوش و رام یافتی ما را		بپوش روی که روپوش کار خوبان‌ست
مکن مبند به کلی ره مواسا را		حریف بین که فتادی تو شیر با خرگوش
چنان که پند دهد نیم پشه عنقا را		طمع نگر که منت پند می‌دهم که مکن
چنان که راه ببندد حشیش دریا را		چنان که جنگ کند روی زرد با صفرا
فما ترکت لنا منزلا و لا دارا		اکنت صاعقه یا حبیب او نارا
فلست افهم لی مفخرا و لا عارا		بک الفخار ولکن بهیت من سکر
متی اجار اذا العشق صار لی جارا		متی اتوب من الذنب توبتی ذنبی
اما قضیت به فی هلاک اوطارا		یقول عقلی لا تبدلن هدی بردی

چو گیرد او به کنارم چه خوش بود به خدا		چو اندرآید یارم چه خوش بود به خدا
که ای عزیز شکارم چه خوش بود به خدا		چو شیر پنجه نهد بر شکسته آهوی خویش
بر آسمان چهارم چه خوش بود به خدا		گریزپای رهش را کشان کشان ببرند
که جز تو هیچ ندارم چه خوش بود به خدا		چو جان زار بلادیده با خدا گوید
به هیچ کس نگذارم چه خوش بود به خدا		جوابش آید از آن سو که من تو را پس از این
که روز و شب نشمارم چه خوش بود به خدا		شب وصال بیاید شبم چو روز شود
رسد نسیم بهارم چه خوش بود به خدا		چو گل شکفته شوم در وصال گلرخ خویش
که برد صبر و قرارم چه خوش بود به خدا		بیابم آن شکرستان بی‌نهایت را
به مستحق بسپارم چه خوش بود به خدا		امانتی که به نه چرخ در نمی‌گنجد
نه بدروم نه بکارم چه خوش بود به خدا		خراب و مست شوم در کمال بی‌خویشی
سر حدیث نخارم چه خوش بود به خدا		به گفت هیچ نیایم چو پر بود دهنم

که بامداد عنایت خجسته باد مرا		ز بامداد سعادت سه بوسه داد مرا
که بامداد سعادت دری گشاد مرا		به یاد آر دلا تا چه خواب دیدی دوش
ببرد بر فلک و بر فلک نهاد مرا		مگر به خواب بدیدم که مه مرا برداشت
ترانه گویان کاین دم چنین فتاد مرا		فتاده دیدم دل را خراب در راهش
همی‌بدان به حقیقت که عشق زاد مرا		اگر نمود به ظاهر که عشق زاد ز من
به ذات تو که تویی جملگی مراد مرا		ایا پدید صفاتت نهان چو جان ذاتت
ز پرده‌های طبیعت که این کی داد مرا		همی‌رسد ز توام بوسه و نمی‌بینم
فغان برآورم آن جا که داد داد مرا		مبر وظیفه رحمت که در فنا افتم
خوشم که حادثه کردست اوستاد مرا		به جای بوسه اگر خود مرا رسد دشنام

بگو که در دل تو چیست چیست عزم تو را		مرا تو گوش گرفتی همی‌کشی به کجا
خدای داند تا چیست عشق را سودا		چه دیگ پخته‌ای از بهر من عزیزا دوش
کجا روند همان جا که گفته‌ای که بیا		چو گوش چرخ و زمین و ستاره در کف توست
که می‌زنم ز بن هر دو گوش طال بقا		مرا دو گوش گرفتی و جمله را یک گوش
چو پیر گشتم از آغاز بنده کرد مرا		غلام پیر شود خواجه‌اش کند آزاد
قیامت تو سیه موی کرد پیران را		نه کودکان به قیامت سپیدمو خیزند

که داد اوست جواهر که خوی اوست سخا		رویم و خانه بگیریم پهلوی دریا
ز صحبت فلک آمد ستاره خوش سیما		بدان که صحبت جان را همی‌کند همرنگ
چه می‌شود تن مسکین چو شد ز جان عذرا		نه تن به صحبت جان خوبروی و خوش فعل‌ست
نه این زمان فراق‌ست و آن زمان لقا		کجاست آن هنر تو نه که همان دستی
به اهبطوا و فرود آمد از چنان بالا		ز نفس کلی چون نفس جزو ما ببرید
که گشت طعمه گربه زهی ذلیل و بلا		مثال دست بریده ز کار خویش بماند
که گربه می‌کشدش سو به سو ز دست قضا		ز دست او همه شیران شکسته پنجه بدند
که یافت دولت وصلت هزار دست جدا		امید وصل بود تا رگیش می‌جنبد
که پاره پاره دود از کفش شدست سما		مدار این عجب از شهریار خوش پیوند
بکن نظر سوی اجزای پاره پاره ما		شه جهانی و هم پاره دوز استادی
ز الست زخمه همی‌زن همی‌پذیر بلا		چو چنگ ما بشکستی بساز و کش سوی خود
نیاز این نی ما را ببین بدان دم‌ها		چو نای ما بشکستی شکسته را بربند

درافکند دم او در هزار سر سودا		کجاست مطرب جان تا ز نعره‌های صلا
من از کجا و وفاهای عهدها ز کجا		بگفته‌ام که نگویم ولیک خواهم گفت
به یک دم آن همه را عشق بدرود چو گیا		اگر زمین به سراسر بروید از توبه
علو موج چو کهسار و غره دریا		از آنک توبه چو بندست بند نپذیرد
که نیست لایق آن روی خوب از آن بازآ		میان ابروت ای عشق این زمان گرهیست
که کارهای تو دیدم مناسب و همتا		مرا به جمله جهان کار کس نیاید خوش
ز ذره ذره شنیدم که نعم مولانا		چو آفتاب جمالت برآمد از مشرق
که شد از او جگر آب را هم استسقا		حلاوتیست در آن آب بحر زخارت
چو درد عشق قدیمست ماند بی ز دوا		خدای پهلوی هر درد دارویی بنهاد
به کاه گل که بیندوده است بام سما		وگر دوا بود این را تو خود روا داری
چه التفات نماید به تاج و تخت و لوا		کسی که نوبت الفقر فخر زد جانش
میان زهرگیاهی چرا چرند چرا		چو باغ و راغ حقایق جهان گرفت همه
به جان جمله مردان بگو تو باقی را		دهان پرست سخن لیک گفت امکان نیست

مگر که در رخمست آیتی از آن سودا		چه خیره می‌نگری در رخ من ای برنا
میان داغ نبشته که نحن نزلنا		مگر که بر رخ من داغ عشق می‌بینی
که آب خضر لذیذست و من در استسقا		هزار مشک همی‌خواهم و هزار شکم
چو دل برفت برفت از پیش وفا و جفا		وفا چه می‌طلبی از کسی که بی‌دل شد
خوش است گنج خیالت در این خرابه ما		به حق این دل ویران و حسن معمورت
مرا ز خواب جهانید دوش وقت دعا		غریو و ناله جان‌ها ز سوی بی‌سویی
ز ناله گوش پرست از جمالش آن عینا		ز ناله گویم یا از جمال ناله کنان
ببین که می‌کشدت هر طرف تقاضاها		قرار نیست زمانی تو را برادر من
دوانه تا سر میدان و گه ز سر تا پا		مثال گویی اندر میان صد چوگان
کجاست قامت یار و کجاست بانگ صلا		کجاست نیت شاه و کجاست نیت گوی

که حلقه حلقه نشستند و در میان حلوا		بپخته است خدا بهر صوفیان حلوا
چو درفتاد از آن دیگ در دهان حلوا		هزار کاسه سر رفت سوی خوان فلک
چنین بود چو دهد شاه خسروان حلوا		به شرق و غرب فتادست غلغلی شیرین
که پخته‌اند ملایک بر آسمان حلوا		پیاپی از سوی مطبخ رسول می‌آید
به سوی عرش برد چونک خورد جان حلوا		به آبریز برد چونک خورد حلوا تن
کرم بود که ببخشد به تای نان حلوا		دلی که از پی حلوا چو دیک سوخت سیاه
چه جای نان ندهد هم به صد سنان حلوا		خموش باش که گر حق نگویدش که بده

فرات و کوثر آب حیات جان افزا		دو دیده باشد پرنم چو در ویست مقیم
به گنج بی‌حد و کان جمال و حسن و بها		چرا رخم نکند زرگری چو متصلست
ز یوسف کش مه روی خویش گشته جدا		چراست وااسفاگوی زانک یعقوبست
رسد چو می‌زندش آفتاب طال بقا		ز ناز اگر برود تا ستاره بار شوم
کجاست زهره و یارا که گویمش که چرا		اگر چیم ز چراگاه جان برون کردست
گواه گفت بلی هست صد هزار بلا		الست عشق رسید و هر آن که گفت بلی
خصوص در یتیمی که هست از آن دریا		بلا درست و بلادر تو را کند زیرک
کجا پرم نپرم جز که گرد بام و سرا		منم کبوتر او گر براندم سر نی
که سلطنت رسد آن را که یافت ظل هما		منم ز سایه او آفتاب عالمگیر
مسیح رفت به چارم سما به پر دعا		بس است دعوت دعوت بهل دعا می‌گو

که صبر نیست مرا بی‌تو ای عزیز بیا		به جان پاک تو ای معدن سخا و وفا
ز آفتاب جدایی چو برف گشت فنا		چه جای صبر که گر کوه قاف بود این صبر
چو جان بنده نبودست جان سپرده تو را		ز دور آدم تا دور اعور دجال
وفای عشق تو دارم به جان پاک وفا		تو خواه باور کن یا بگو که نیست چنین
بود که کشف شود حال بنده پیش شما		ملامتم مکنید ار دراز می‌گویم
کز او شکاف کند گر رسد به سقف سما		که آتشیست که دیگ مرا همی‌جوشد
خلل نکرد و نگشت از تفش سیه سیما		اگر چه سقف سما ز آفتاب و آتش او
خبر ندارم من کز کجاست تا به کجا		روان شدست یکی جوی خون ز هستی من
برو بگو تو به دریا مجوش ای دریا		به جو چه گویم کای جو مرو چه جنگ کنم
که اختیار ندارد به ناله این سرنا		به حق آن لب شیرین که می‌دمی در من
نمی‌شکیبی می‌نال پیش او تنها		خموش باش و مزن آتش اندر این بیشه

فرشته را ز فلک جانب زمین کشدا		بیار آن که قرین را سوی قرین کشدا
به خلق و خوی و صفت‌های همنشین کشدا		به پیش روح نشین زان که هر نشست تو را
نگیرد و نکشد ور کشد چنین کشدا		شراب عشق ابد را که ساقیش روح است
که آن تو را به سوی نور شمع دین کشدا		برو بدزد ز پروانه خوی جانبازی
که گوش تیز به چشم خدای بین کشدا		رسید وحی خدایی که گوش تیز کنید
که آن خیال و گمان جانب یقین کشدا		خیال دوست تو را مژده وصال دهد
رسن تو را به فلک‌های برترین کشدا		در این چهی تو چو یوسف خیال دوست رسن
نگفتمت که چنان کن که آن به این کشدا		به روز وصل اگر عقل ماندت گوید
گرفتمش همه کان است کان به کین کشدا		بجه بجه ز جهان همچو آهوان از شیر
اگر کژی به حریر و قز کژین کشدا		به راستی برسد جان بر آستان وصال
به سبزه و گل و ریحان و یاسمین کشدا		بکش تو خار جفاها از آن که خارکشی
که آن به لطف و ثناها و آفرین کشدا		بنوش لعنت و دشنام دشمنان پی دوست
که شه کلید خزینه بر امین کشدا		دهان ببند و امین باش در سخن داری

چو قسمتست چه جنگست مر مرا و تو را		شراب داد خدا مر مرا تو را سرکا
شناسد او همه را و سزا دهد به سزا		شراب آن گل است و خمار حصه خار
که هست جا و مقام شکر دل حلوا		شکر ز بهر دل تو ترش نخواهد شد
مرا چو مطرب خود کرد دردمم سرنا		تو را چو نوحه گری داد نوحه‌ای می‌کن
به روی او نگرم وارهم ز رو و ریا		شکر شکر چه بخندد به روی من دلدار
طمع کن ای ترش ار نه محال را مفزا		اگر بدست ترش شکری تو از من نیز
بگریم و بکنم نوحه‌ای چو آن گل‌ها		وگر گریست به عالم گلی که تا من نیز
ز بهر شعر و از آن هم خلاص داد مرا		حقم نداد غمی جز که قافیه طلبی
که فارغست معانی ز حرف و باد و هوا		بگیر و پاره کن این شعر را چو شعر کهن

که بوک دررسدش از جناب وصل صلا		ز سوز شوق دل من همی‌زند عللا
شهید گشته دو صد ره به دشت کرب و بلا		دلست همچو حسین و فراق همچو یزید
اسیر در نظر خصم و خسروی به خل		شهید گشته به ظاهر حیات گشته به غیب
رهیده از تک زندان جوع و رخص و غلا		میان جنت و فردوس وصل دوست مقیم
چرا شکوفه وصلش شکفته است ملا		اگر نه بیخ درختش درون غیب ملیست
که نفس ناطق کلی بگویدت افلا		خموش باش و ز سوی ضمیر ناطق باش

ز دم زدن نشود سیر و مانده کس جانا		سبکتری تو از آن دم که می‌رسد ز صبا
تو آن دمی که خدا گفت یحیی الموتی		ز دم زدن کی شود مانده یا کی سیر شود
چو بسته گشت دهان تن از دم احیا		دهان گور شود باز و لقمه ایش کند
که تا شوم ز دم تو سوار بر دریا		دمم فزون ده تا خیک من شود پرباد
که یک گیاه نروید ز جمله صحرا		مباد روزی کاندر جهان تو درندمی
چو بسکلد ز لب این باد آن بود برجا		فروکش این دم زیرا تو را دمی دگر است

بپرس از رخ زرد و ز خشکی لب‌ها		چو عشق را تو ندانی بپرس از شب‌ها
ز عقل و روح حکایت کنند قالب‌ها		چنان که آب حکایت کند ز اختر و ماه
که آن ادب نتوان یافتن ز مکتب‌ها		هزار گونه ادب جان ز عشق آموزد
که بر فلک مه تابان میان کوکب‌ها		میان صد کس عاشق چنان بدید بود
اگر چه واقف باشد ز جمله مذهب‌ها		خرد نداند و حیران شود ز مذهب عشق
کساد شد بر آن کس زلال مشرب‌ها		خضردلی که ز آب حیات عشق چشید
دمشق و غوطه و گلزارها و نیرب‌ها		به باغ رنجه مشو در درون عاشق بین
عقول خیره در آن چهره‌ها و غبغب‌ها		دمشق چه که بهشتی پر از فرشته و حور
نه از حلاوت حلواش دمل و تب‌ها		نه از نبیذ لذیذش شکوفه‌ها و خمار
به عشق بازرهد جان ز طمع و مطلب‌ها		ز شاه تا به گدا در کشاکش طمعند
چه پشت باشد مر شیر را ز ثعلب‌ها		چه فخر باشد مر عشق را ز مشتریان
که کند شد همه دندانم از مذنب‌ها		فراز نخل جهان پخته‌ای نمی‌یابم
چو آفتاب منزه ز جمله مرکب‌ها		به پر عشق بپر در هوا و بر گردون
نه خوف قطع و جداییست چون مرکب‌ها		نه وحشتی دل عشاق را چو مفردها
مسببش بخریدست از مسبب‌ها		عنایتش بگزیدست از پی جان‌ها
هزار شور درافکند در مرتب‌ها		زهی جهان و زهی نظم نادر و ترتیب
که عشق چون زر کانست و آن مذهب‌ها		گدای عشق شمر هر چه در جهان طربیست
کذبت حاشا لکن ملاحه و بها		سلبت قلبی یا عشق خدعه و دها
فزونترست جمالش ز جمله دب‌ها		به صد هزار لغت گر مدیح عشق کنم

بروبد از دل ما فکر دی و فردا را		کجاست ساقی جان تا به هم زند ما را
چنو امیر بباید سپاه سودا را		چنو درخت کم افتد پناه مرغان را
چو بر قنینه بخواند فسون احیا را		روان شود ز ره سینه صد هزار پری
که پر کنند ز آهوی مشک صحرا را		کجاست شیر شکاری و حمله‌های خوشش
ز آدمست در و نسل و بچه حوا را		ز مشرقست و ز خورشید نور عالم را
که چشم‌های روان داده است خارا را		کجاست بحر حقایق کجاست ابر کرم
که چشم بند کند سحرهاش بینا را		کجاست کان شه ما نیست لیک آن باشد
میان روز و نبینی تو شمس کبری را		چنان ببندد چشمت که ذره را بینی
میان بحر و نبینی تو موج دریا را		ز چشم بند ویست آنک زورقی بینی
چنانک جنبش مردم به روز اعمی را		تو را طپیدن زورق ز بحر غمز کند
همو گشاید مهر و برد غطاها را		نخوانده‌ای ختم الله خدای مهر نهد
دو چشم باز شود پرده آن تماشا را		دو چشم بسته تو در خواب نقش‌ها بینی
ریاضتی کن و بگذار نفس غوغا را		عجب مدار اگر جان حجاب جانانست
همی‌پرند و نبینی تو شمع دل‌ها را		عجبتر اینک خلایق مثال پروانه
بزار و توبه کن و ترک کن خطاها را		چه جرم کردی ای چشم ما که بندت کرد
سزاست مشی علی الراس آن تقاضا را		سزاست جسم بفرسودن این چنین جان را
که صد هزار حیاتست وحی گویا را		خموش باش که تا وحی‌های حق شنوی

که لحظه لحظه برآری ز عربده عللا		ز جام ساقی باقی چو خورده‌ای تو دلا
میان خلق نشستست در خست خ		پیاله بر کف زاهد ز خلق باکش نیست
ز دست ساقی معنی تو هم بنوش هلا		زهی پیاله که در چشم سر همی‌ناید

ترش ترش بگذشت از دریچه یار چرا		مرا بدید و نپرسید آن نگار چرا
که خاطرش بگرفتست این غبار چرا		سبب چه بود چه کردم که بد نمود ز من
چرا کشید چنین تیغ ذوالفقار چرا		ز بامداد چرا قصد خون عاشق کرد
دمید از دل مسکین هزار خار چرا		چو دیدم آن گل او را که رنگ ریخته بود
در آن لبست همیشه گشاد کار چرا		چو لب به خنده گشاید گشاده گردد دل
گره گره شود از غم دل فکار چرا		میان ابروی خود چون گره زند از خشم
یکی دمش که نبینم شوم نزار چرا		زهی تعلق جان با گشاد و خنده او
نه روز ماند و نی عقل برقرار چرا		جهان سیه شود آن دم که رو بگرداند
چرا رمید ز ما لطف کردگار چرا		یکی نفس که دل یار ما ز ما برمید
پیمبران ز چه گشتند پرده دار چرا		برون صورت اگر لطف محض دادی روی

در این عروسی ما باد ای خدا تنها		مبارکی که بود در همه عروسی‌ها
مبارکی ملاقات آدم و حوا		مبارکی شب قدر و ماه روزه و عید
مبارکی تماشای جنه المأوی		مبارکی ملاقات یوسف و یعقوب
نثار شادی اولاد شیخ و مهتر ما		مبارکی دگر کان به گفت درناید
بر آنک گوید آمین بر آنک کرد دعا		مبارکی تبارک ندیم و ساقی باد

یوسف دیدار ما رونق بازار ما		یار ما دلدار ما عالم اسرار ما
مفلسانیم و تویی گنج ما دینار ما		بر دم امسال ما عاشق آمد پار ما
خفتگانیم و تویی دولت بیدار ما		کاهلانیم و تویی حج ما پیکار ما
ما خرابیم و تویی از کرم معمار ما		خستگانیم و تویی مرهم بیمار ما
سر مکش منکر مشو برده‌ای دستار ما		دوش گفتم عشق را ای شه عیار ما
هر چه گویی وادهد چون صدا کهسار ما		پس جوابم داد او کز توست این کار ما
زانک که را اختیار نبود ای مختار ما		گفتمش خود ما کهیم این صدا گفتار ما
هر ستوری لاغری کی کشاند بار ما		گفت بشنو اولا شمه‌ای ز اسرار ما
بلبلی مستی بکن هم ز بوتیمار ما		گفتمش از ما ببر زحمت اخبار ما
احمد و صدیق بین در دل چون غار ما		هستی تو فخر ما هستی ما عار ما
خور ز دست شه خورد مرغ خوش منقار ما		می ننوشد هر میی مست دردی خوار ما
رسته گردد زین قفس طوطی طیار ما		چون بخسپد در لحد قالب مردار ما
بعد ما پیدا کنی در زمین آثار ما		خود شناسد جای خود مرغ زیرکسار ما
ور به زندان با توایم گل بروید خار ما		گر به بستان بی‌توایم خار شد گلزار ما
ور به جنت بی‌توایم نار شد انوار ما		گر در آتش با توایم نور گردد نار ما
بس کن و دیگر مگو کاین بود گفتار ما		از تو شد باز سپید زاغ ما و سار ما

در عیش را سره برگشا		هله ای کیا نفسی بیا
نرهد دلی ز چنین لقا		نهلد کسی سر زلف او
نرود کسی ز چنین سرا		نکند کسی ز خوشی سفر
که شنیده‌ام کرم شما		بهل این همه بده آن قدح
بپرد دلم به سوی سما		قدحی که آن پر دل شود
که فدای تو دل و جان ما		خمش این نفس دم دل مزن

قراری ندارد دل و جان ما		کرانی ندارد بیابان ما
کدامست از این نقش‌ها آن ما		جهان در جهان نقش و صورت گرفت
که غلطان رود سوی میدان ما		چو در ره ببینی بریده سری
حریف زبان‌های مرغان ما		چه بودی که یک گوش پیدا شدی
برو طوق سر سلیمان ما		چه بودی که یک مرغ پران شدی
فزونست از حد و امکان ما		چه گویم چه دانم که این داستان
پریشانترست این پریشان ما		چگونه زنم دم که هر دم به دم
میان هوای کهستان ما		چه کبکان و بازان ستان می‌پرند
که بر اوج آنست ایوان ما		میان هوایی که هفتم هواست
که درهم شکستست دستان ما		از این داستان بگذر از من مپرس

چه جان و جهان از کجا تا کجا		تو جان و جهانی کریما مرا
جهان خود چه باشد بر اولیا		که جان خود چه باشد بر عاشقان
که در مرغزار تو دارد چرا		نه بر پشت گاویست جمله زمین
یکی گاوبارست و تو ره نما		در آن کاروانی که کل زمین
که آن نشکند زیر هفت آسیا		در انبار فضل تو بس دانه‌هاست
زهی چشم بند و زهی سیمیا		تو در چشم نقاش و پنهان ز چشم
زهی کیمیا و زهی کبریا		تو را عالمی غیر هجده هزار
بگویم بلی وام دارم تو را		یکی بیت دیگر بر این قافیه
که فقرست دریای در وفا		که نگزارد این وام را جز فقیر
فقیر از سخاوت فقیر از سخا		غنی از بخیلی غنی مانده‌ست

شیر غم تو خوردست مرا		نرد کف تو بردست مرا
آتشکده‌ها سردست مرا		گشتم چو خلیل اندر غم تو
کز راندن تو گردست مرا		در خاک فنا ای دل بمران
کز گلشن جان وردست مرا		می‌ران فرسی در گلشن جان
یک رخ ز برون زردست مرا		صد رخ ز درون سرخ‌ست مرا
کز راحت تو دردست مرا		ای احول ده این هر دو جهان
بر هر سر ره مردست مرا		در رهبریت ای مرد طلب
کز راحت تو دردست مرا		خاموش و مجو تو شهرت خود

خوش نازکنان بر پشت سقا		خیک دل ما مشک تن ما
کای تشنه بیا ای تشنه بیا		از چشمه جان پر کرد شکم
لیکن نبود از مشک جدا		سقا پنهان وان مشک عیان
رقصش نبود جز رقص هوا		گر رقص کند آن شیر علم
ای چشمه جان ای چشم رضا		از بوی تو جان قانع نشود

به حق چشم مست تو که تویی چشمه وفا		بگشا در بیا درآ که مبا عیش بی‌شما
انا و الشمس و الضحی تلف الحب و الولا		سخنم بسته می‌شود تو یکی زلف برگشا
امه العشق فاعرجوا دونکم سلم الهوی		انا فی العشق آیه فاقرونی علی الملا
گفت نی همچنین مکن همچنین در پیم بیا		دیدمش مست می‌گذشت گفتم ای ماه تا کجا
در پی گام تیز او چه محل باد و برق را		در پیش چون روان شدم برگرفت تیز تیزپا
صوره فی زجاجه نور الارض و السما		انا منذ رایتهم انا صرت بلا انا
کل من رام نوره استضا مثله استضا		رکب القلب نوره فجلی القلب و اصطفی
تو بیا بی‌تو پیش من که تو نامحرمی تو را		کیف یلقاه غیره کل من غیر فنا
گفت یک دم ثنا مگو که دوی هست در ثنا		به ثنا لابه کردمش گفتم ای جان جان فزا
چو در خانه دید تنگ بکند مرد جامه‌ها		ان علینا بیانه تو میا در میان ما
به میان روان تو صفتی هست ناسزا		نی که هر شب روان تو ز تنت می‌شود جدا
شب نرفتی دوان دوان به لب قلزم صفا		که گر آن ریگ نیستی نامدی باز چون صبا
ماند در کیسه بدن چو زر و سیم ناروا		بازآمد و تا ویست بنده بنده‌ست خدا خدا
تا تن از جان جدا شدن مشو از جان جان جدا		جان بنه بر کف طلب که طلب هست کیمیا
رو پی شیر و شیر گیر که علیی و مرتضی		گر چه نی را تهی کنند نگذارند بی‌نوا
خط حقست نقش دل خط حق را مخوان خطا		نیست بودی تو قرن‌ها بر تو خواندند هل اتی
هله دست و دهان بشو که لبش گفت الصلا		الفی لا شود و تو ز الف لام گشت لا
چو که بی‌دست و دل شدی دست درزن در این ابا		چو به حق مشتغل شدی فارغ از آب و گل شدی

همه روز اندر آن جنون همه شب اندر این بکا		چه شدی گر تو همچون من شدییی عاشق ای فتا
که دو صد نور می‌رسد به دو دیده از آن لقا		ز دو چشمت خیال او نشدی یک دمی نهان
که مجرد شدم ز خود که مسلم شدم تو را		ز رفیقان گسستیی ز جهان دست شستیی
ز برونیم متصل به درونه ز هم جدا		چو بر این خلق می‌تنم مثل آب و روغنم
نه جنونی ز خلط و خون که طبیبش دهد دوا		ز هوس‌ها گذشتیی به جنون بسته گشتیی
بجهندی ز بند خود بدرندی کتاب‌ها		که طبیبان اگر دمی‌بچشندی از این غمی
که شوی محو آن شکر چو لبن در زلوبیا		هله زین جمله درگذر بطلب معدن شکر

بازخوان ای حکیم افسون را		از برای صلاح مجنون را
درج کن در نبیذ افیون را		از برای علاج بی‌خبری
تا ببینی جمال بی‌چون را		چون نداری خلاص بی‌چون شو
درده آن جام لعل چون خون را		دل پرخون ببین تو ای ساقی
این دو قرص درست گردون را		باده خواران به نیم جو نخرند
تا که در سر چهاست مجنون را		نخوت عشق را ز مجنون پرس
صد هزاران طریق و قانون را		گمرهی‌های عشق بردرد
از کرم بحر در مکنون را		ای صبا تو برو بگو از من
روح بخش این حماء مسنون را		گر چه از خشم گفته‌ای نکنم
در فراقت مدارهارون را		شمس تبریز موسی عهدی

همچو حلاج و همچو اهل صفا		آتش عشق زن در این پنبه
این دو ضدند و ضد نکرد بقا		آتش و پنبه را چه می‌داری
گر تو را ماتمست رو زین جا		مرگ ما شادی و ملاقاتست
عیش باشد خراب زندان‌ها		چونک زندان ماست این دنیا
چون بود مجلس جهان آرا		آنک زندان او چنین خوش بود
که در این جا وفا نکرد وفا		تو وفا را مجو در این زندان

پس تو هم سبح اسمه الاعلی		بانگ تسبیح بشنو از بالا
مرغزاری که اخرج المرعی		گل و سنبل چرد دلت چون یافت
ناف مشکین او و مایخفی		یعلم الجهر نقش این آهوست
روح را سوی مرغزار هدی		نفس آهوان او چو رسید
چون سنقرئک فلا تنسی		تشنه را کی بود فراموشی

جان به جان جسته یک سلام تو را		گوش من منتظر پیام تو را
منتظر بوی جوش جام تو را		در دلم خون شوق می‌جوشد
دانه حاجت نبوده دام تو را		ای ز شیرینی و دلاویزی
مر قبای کمین غلام تو را		کرده شاهان نثار تاج و کمر
که تصور کنم ختام تو را		ز اول عشق من گمان بردم
من طمع کی کنم سنام تو را		سلسله‌ام کن به پای اشتر بند
مرگ بیند یقین فطام تو را		آنک شیری ز لطف تو خوردست
که به گوشم رسان پیام تو را		به حق آن زبان کاشف غیب
بنمایم ز دور بام تو را		به حق آن سرای دولت بخش
چه زیانست لطف عام تو را		گر سر از سجده تو سود کند
بر جگر بسته است نام تو را		شمس تبریز این دل آشفته

گل ما بی‌حدست و شکر ما		دل بر ما شدست دلبر ما
زان دل ما قویست در بر ما		ما همیشه میان گلشکریم
که بگردد بگرد لشکر ما		زهره دارد حوادث طبعی
زانک عرشیست اصل جوهر ما		ما به پر می‌پریم سوی فلک
از صفات خوش معنبر ما		ساکنان فلک بخور کنند
بر زمین شاهراه کشور ما		همه نسرین و ارغوان و گلست
بی نسیم دم منور ما		نه بخندد نه بشکفد عالم
از دم عشق روح پرور ما		ذره‌های هوا پذیرد روح
از زبان و دل سخنور ما		گوش‌ها گشته‌اند محرم غیب
سایه‌اش کم مباد از سر ما		شمس تبریز ابرسوز شدست

بستن در نیست نشان رضا		هین که منم بر در در برگشا
باز کنی صد در و گویی درآ		فالق اصباحی و رب الفلق
راه بده در بگشا خویش را		نی که منم بر در بلک توی
گفت برون آ بر من دلبرا		آمد کبریت بر آتشی
جمله توام صورت من چون غطا		صورت من صورت تو نیست لیک
محو شود صورت من در لقا		صورت و معنی تو شوم چون رسی
از خود خود روی بپوشم چرا		آتش گفتش که برون آمدم
بر همه اصحاب و همه اقربا		هین بستان از من تبلیغ کن
داده امت من صفت کهربا		کوه اگر هست چو کاهش بکش
نه از عدم آوردم کوه حرا		کاه ربای من که می‌کشد
جوهر دل زاده ز دریای ما		دلبرم و دل برم ایرا که هست
سایه من کی بود از من جدا		نقل کنم ور نکنم سایه را
وصلت او ظاهر وقت جلا		لیک ز جایش ببرم تا شود
تا که جدا گردد او از عدا		تا که بداند که او فرع ماست
تات بگوید به زبان بقا		رو بر ساقی و شنو باقیش

از من و ما بگذر و زوتر بیا		پیشتر آ پیشتر ای بوالوفا
در عوض کبر چنین کبریا		کبر و تکبر بگذار و بگیر
شکر بلی چیست کشیدن بلا		گفت الست و تو بگفتی بلی
حلقه زن درگه فقر و فنا		سر بلی چیست که یعنی منم
جا ز کجا حضرت بی‌جا کجا		هم برو از جا و هم از جا مرو
تا که ز سوز تو فروزد ضیا		ور چو گیا خشک شوی خوش بسوز
کو ز کف خاک بسازد تو را		بنگر در غیب چه سان کیمیاست
دود سیه را بنگارد سما		از کف دریا بنگارد زمین
فقر به جان داند جود و سخا		پیش چنین کار و کیا جان بده
جان بستانی خوش و بی‌منتها		جان پر از علت او را دهی
در خمشی به سخن جان فزا		بس کنم این گفتن و خامش کنم

خواب نباشد ز طمع برتر آ		نذر کند یار که امشب تو را
چونک سهر باید یار مرا		حفظ دماغ آن مدمغ بود
هست چراغ تن ما بی‌وفا		هست دماغ تو چو زیت چراغ
صبح شود گشت چراغت فنا		گر دبه پر زیت بود سود نیست
مست کند چشم همه خلق را		چشم خوشش را ابدا خواب نیست
چشم خوشش بر خلل چشم‌ها		جمله بخسپند و تبسم کند
کو ملکان خوش زرین قبا		پس لمن الملک برآید به چرخ
بهر بلادالله حافظ کجا		کو امرا کو وزرا کو مهان
دیو نیابی تو به دیوان سرا		اهل علم چون شد و اهل قلم
چونک ببردیم یکی دم ضیا		خانه و تنشان شده تاریک و تنگ
افتد بر خاک سیه بی‌نوا		گرد که بادش برود چون شود
بازبمالند سبال جفا		چون بجهند از حجب خواب خویش
دانششان هیچ ندارد بقا		اه چه فراموش گرند این گروه
بر دل پروانه ز جهل و عما		زود فراموش شود سوز شمع
بازبسوزد چو دل ناسزا		بازبیاید به پر نیم سوز
بر شب و بر روز و سحر ای خدا		نذر تو کن حکم تو کن حاکمی

آن مه تابنده فرخنده را		چند نهان داری آن خنده را
شاه کند خنده تو بنده را		بنده کند روی تو صد شاه را
منتظرانند کشاننده را		دیده قطار شترهای مست
حلق دو صد حلقه رباینده را		زلف برافشان و در آن حلقه کش
هیچ مپا مدت آینده را		روز وصالست و صنم حاضرست
میل لبست آن نی نالنده را		عاشق زخمست دف سخت رو
دم ده آن نای سگالنده را		بر رخ دف چند طپانچه بزن
نیست وفا خاطر پرنده را		عیب مکن گر غزل ابتر بماند

یار ترش روی شکرپاره را		باده ده آن یار قدح باره را
غمزه غمازه خون خواره را		منگر آن سوی بدین سو گشا
نه به کفش چاره بیچاره را		دست تو می‌مالد بیچاره وار
چشمه فرستی جگر خاره را		ای کرمت شاه هزاران کرم
می‌کشد او سوی تو گهواره را		طفل دوروزه چو ز تو بو برد
ای بدل روغن کنجاره را		ترک کند دایه و صد شیر را
خوب کمندی دل آواره را		خوب کلیدی در بربسته را
نور فرستی مه و استاره را		کار تو این باشد ای آفتاب
خانه دهد عقرب جراره را		رحمت تو مهره دهد مار را
باد دهد خاطر سیاره را		یاد دهد کار فراموش را
تا چه دمست آن بت سحاره را		هر بت سنگین ز دمش زنده شد

خیز که صبح آمد و وقت دعا		خیز صبوحی کن و درده صلا
خیز مزن خنبک و خم برگشا		کوزه پر از می کن و در کاسه ریز
در فلک انداخت ندا و صدا		خیز که از هر طرفی بانگ چنگ
وقت تو خوش ای قمر خوش لقا		تنتن تنتن شنو و تن مزن
تا نروم بیهده از جا به جا		در سرم افکن می و پابند کن
آب درانداز چو کشتی مرا		زان کف دریاصفت درنثار
حشر شدم از تک گور فنا		عازر وقتم به دمت ای مسیح
بیخ کشان آمدم اندر فلا		یا چو درختم که به امر رسول
ای دهن و کف تو گنج بقا		هم تو بده هم تو بگو زین سپس
سرور شاهان جهان علا		خسرو تبریز تویی شمس دین

مایه دهی مجلس و میخانه را		داد دهی ساغر و پیمانه را
پیش کشی آن بت دردانه را		مست کنی نرگس مخمور را
صبر و قرار این دل دیوانه را		جز ز خداوندی تو کی رسد
نور ده این گوشه ویرانه را		تیغ برآور هله ای آفتاب
شمع تویی جان چو پروانه را		قاف تویی مسکن سیمرغ را
این بدن کافر بیگانه را		مست کن ای ساقی و در کار کش
پس چه شد آن ساغر مردانه را		گر نکند رام چنین دیو را
پست کند صد دل فرزانه را		نیم دلی را به چه آرد که او
آن صنم و فتنه فتانه را		از پگه امروز چه خوش مجلسیست
رقص درآر استن حنانه را		یک نفسی بام برآ ای صنم

آنچ تو را لعل کند مر مرا		لعل لبش داد کنون مر مرا
برگ منت هست به گلشن برآ		گلبن خندان به دل و جان بگفت
مژده چرا داد خدا کاشتری		گر نخریدست جهان را ز غم
زود برآیید به بام سرا		در بن خانه‌ست جهان تنگ و منگ
شکر چو کم نیست شکایت چرا		صورت اقبال شکرریز گفت
فخر من و فخر همه ماورا		ساغر بر دست خرامان رسید
با زره از غابر و از ماجرا		جام مباح آمد هین نوش کن
سجده کند عقل جنون تو را		ساغر اول چو دود بر سرت
در سخنی زاده ز تحت الثری		فاش مکن فاش تو اسرار عرش

رو به تو بنماید گنج بقا		گر بنخسبی شبی ای مه لقا
چشم تو را باز کند توتیا		گرم شوی شب تو به خورشید غیب
تا که ببینی ز سعادت عطا		امشب استیزه کن و سر منه
سوی درختی که بگفتش بیا		موسی عمران نه به شب دید نور
دید درختی همه غرق ضیا		رفت به شب بیش ز ده ساله راه
چشم بدی تا که نبیند تو را		روز پی کسب و شب از بهر عشق
جمله شب قصه کنان با خدا		خلق بخفتند ولی عاشقان
هر کی کند دعوی سودای ما		گفت به داوود خدای کریم
خواب کجا آید مر عشق را		چون همه شب خفت بود آن دروغ
تا غم دل گوید با دلربا		زان که بود عاشق خلوت طلب
یا لب جو یا که سبو یا سقا		چونک بخسپید به خواب آب دید
خیز غنیمت شمر ای بی‌نوا		جمله شب می رسد از حق خطاب
چونک شود جان تو از تن جدا		ور نه پس مرگ تو حسرت خوری
هیچ ندارد جز خار و گیا		جفت ببردند و زمین ماند خام
مست شدم سر نشناسم ز پا		من شدم از دست تو باقی بخوان

آن گهر روشن دردانه را		پیش کش آن شاه شکرخانه را
آن مه دریادل جانانه را		آن شه فرخ رخ بی‌مثل را
مهر دهد سینه بیگانه را		روح دهد مرده پوسیده را
عقل دهد کله دیوانه را		دامن هر خار پر از گل کند
آنچ نباشد دل فرزانه را		در خرد طفل دوروزه نهد
عربده استن حنانه را		طفل کی باشد تو مگر منکری
چونک بگرداند پیمانه را		مست شوی و شه مستان شوی
ور نه نکو گویم افسانه را		بیخودم و مست و پراکنده مغز
قصه شیرین غریبانه را		با همه بشنو که بباید شنود
بشکند آن زلف دو صد شانه را		بشکند آن روی دل ماه را
ساحر ساحرکش فتانه را		قصه آن چشم کی یارد گزارد
یاد کن آن خواجه علیانه را		راز مگو رو عجمی ساز خویش

گرد خدا گردد چون آسیا		چرخ فلک با همه کار و کیا
چونک شدی سرخوش بی‌دست و پا		بر مثل گوی به میدانش گرد
گر چه بر این نطع روی جا به جا		اسب و رخت راست بر این شه طواف
تا که شوی حاکم و فرمانروا		خاتم شاهیت در انگشت کرد
جان جهانی شود و دلربا		هر که به گرد دل آرد طواف
گردد بر گرد سر شمع‌ها		همره پروانه شود دلشده
میل سوی جنس بود جنس را		زانک تنش خاکی و دل آتشی‌ست
زانک بود جنس صفا با صفا		گرد فلک گردد هر اختری
بر مثل آهن و آهن ربا		گرد فنا گردد جان فقیر
شسته نظر از حول و از خطا		زانک وجودست فنا پیش او
کز حدثم بازرهان ربنا		مست همی‌کرد وضو از کمیز
کژمژ و مقلوب نباید دعا		گفت نخستین تو حدث را بدان
وا شدن قفل نیابی عطا		زانک کلیدست و چو کژ شد کلید
قامت چون سرو بتم زد صلا		خامش کردم همگان برجهید
بستم لب را تو بیا برگشا		خسرو تبریز شهم شمس دین

یا صاحبی اننی مستهلک لو لاکما		هان ای طبیب عاشقان سوداییی دیدی چو ما
اصفر خدی من جوی و ابیض عینی من بکا		ای یوسف صد انجمن یعقوب دیدستی چو من
تجری دموعی بالولا من مقلتی عین الولا		از چشم یعقوب صفی اشکی دوان بین یوسفی
الصید جل او صغر فالکل فی جوف الفرا		صد مصر و صد شکرستان درجست اندر یوسفان
فالوقت سیف قاطع لا تفتکر فیما مضی		اسباب عشرت راست شد هر چه دلم می‌خواست شد
اذهب و ربک قاتلا انا قعودها هنا		جان باز اندر عشق او چون سبط موسی را مگو
قولوا لاصحاب الحجی رفقا بارباب الهوی		هرگز نبینی در جهان مظلومتر زین عاشقان
من فضل رب محسن عدل علی العرش استوی		گر درد و فریادی بود در عاقبت دادی بود
الزمه و اعلم ان ذا من غیره لا یرتجی		گر واقفی بر شرب ما وز ساقی شیرین لقا
ماذا تری فیما تری یا من یری ما لا یری		کردیم جمله حیله‌ها ای حیله آموز نهی
فالفهم من ایحائه من کل مکروه شفا		خاموش و باقی را بجو از ناطق اکرام خو

العیش فی اکنافنا و الموت فی ارکاننا		فیما تری فیما تری یا من یری و لا یری
یا نور ضؤ ناظرا یا خاطرا مخاطرا		ان تدننا طوبی لنا ان تحفنا یا ویلنا
فکن لنا فی ذلنا برا کریما غافرا		ندعوک ربا حاضرا من قلبنا تفاخرا
اگر نواله‌ای رسد نیمی مرا نیمی تو را		من می‌روم توکلی در این ره و در این سرا
کیل گهر همی‌رسد بر مشتری و مشترا		خود کی رود کشتی در او که او تهی بیرون رود
نور بصر همی‌رسد اندکترین چیزها		کیل گهر همی‌رسد قرص قمر همی‌رسد
جز بر قرابی‌ها مزن جر بر بتان جان فزا		خوش اندرآ در انجمن جز بر شکر لگد مزن

متع الله فوادی بحبیبی ابدا		به شکرخنده اگر می‌ببرد جان مرا
انما یوم اجزای اذا اسکرها		جانم آن لحظه بخندد که ویش قبض کند
سبحت راقصه عز حبیبی و علا		مغز هر ذره چو از روزن او مست شود
انا نقل و مدام فاشربانی و کلا		چونک از خوردن باده همگی باده شوم
یوم وصل و رحیق و نعیم و رضا		هله ای روز چه روزی تو که عمر تو دراز
نعم ما قدر ربی لفوادی و قضا		تن همچون خم ما را پی آن باده سرشت
انما القهوه تغلی لشرور و دما		چون بخسپد خم باده پی آن می‌جوشد
برنتابد خم نه چرخ کف و جوش مرا		می منم خود که نمی‌گنجم در خم جهان
انا زق ملئت فیه شراب و سقا		می مرده چه خوری هین تو مرا خور که میم
فانصتوا و اعترفوا معشرا اخوان صفا		وگرت رزق نباشد من و یاران بخوریم

لو یشا یمشی علی عینی مشا		لی حبیب حبه یشوی الحشا
ای خوشا آن روز و روزی ای خوشا		روز آن باشد که روزیم او بود
قد رضینا یفعل الله ما یشا		آن چه باشد کو کند کان نیست خوش
انه المنان فی کشف الغشا		خار او سرمایه گل‌ها بود
لیس لب العشق سرا قد فشا		هر چه گفتی یا شنیدی پوست بود
ذو لباب فی التجلی قد نشا		کی به قشر پوست‌ها قانع شود
عافنا من شر واش قد وشا		من خمش کردم غمش خامش نکرد

کم اشتهیها قم فاسقنیها		راح بفیها و الروح فیها
آواز یارست قم فاسقنیها		این راز یارست این ناز یارست
فازداد ناری قم فاسقنیها		ادرکت ثاری قبلت جاری
خود تشنه‌تر شد قم فاسقنیها		لب بوسه بر شد جفت شکر شد
نعم التلاقی قم فاسقنیها		الله واقی و السعد ساقی
یحلف براسی قم فاسقنیها		ساقی مواسی یسخوا بکاسی
زان سرو آزاد قم فاسقنیها		در گوش من باد خوش مژده‌ای داد
منهم تواری قم فاسقنیها		کاسا اداری عقل السکاری
ما در کشاکش قم فاسقنیها		می‌گفت من خوش وی گفت می‌چش

اذکرنی و امضه طیب زمان سلفا		هیج نومی و نفی ریح علی الغور هفا
یا قمرا الفاظه اورثن قلبی شرفا		یا رشا الحاظه صیرن روحی هدفا
افقرنی اشکرنی صاحب جود و علا		شوقنی ذوقنی ادرکنی اضحکنی
و ان نای شیبنی لا زال یوم الملتقی		اذا حدا طیبنی و ان بدا غیبنی
حتی رمی باسهم فیهن سقمی و شفا		اکرم بحبی سامیا اضحی لصید رامیا
لاح من المشارق بدل لیلتی ضحی		یا قمر الطوارق تاجا علی المفارق
یا ثقتی لا تهنوا و اعتجلوا مغتنما		لاح مفاز حسن یفتح عنها الوسن
اغضبه فاستترا عاد الی ما لا یری		یا نظری صل لما غمضت عنه النظرا
منتقلا مغتربا مثل شهاب فی السما		کن دنفا مقتربا ممتثلا مضطربا
قلبی عشیق للسری فانتهضوا لماورا		یا من یری و لا یری زال عن العین الکری

البدر غدا ساقی و الکأس ثریانا		قد اشرقت الدنیا من نور حمیانا
و المشجر ندمانی و الورد محیانا		الصبوه ایمانی و الخلوه بستانی
من کان له عقل ایاه و ایانا		من کان له عشق فالمجلس مثواه
تهدیه الی عین یسترجع ریانا		من ضاق به دار او اعطشه نار
فلیأت علی شوق فی خدمه مولانا		من لیس له عین یستبصر عن غیب
هل ابصر فی الدنیا انسانک انسانا		یا دهر سوی صدر شمس الحق تبریز
اعرضت عن الصوره کی تدرک معنانا		طوبی لک یا مهدی قد ذبت من الجهد
فلیشرب و لیسکر من قهوه مولانا		من کان له هم یفنیه و یردیه

تفسرها سرا و تکنی به جهرا		فدیتک یا ذا الوحی آیاته تتری
فدیتک ما ادریک بالامر ما ادری		و انشرت امواتا و احییتهم بها
و ما طعموا ثما و لا شربوا خمرا		فعادوا سکاری فی صفاتک کلهم
بالسنه الاسرار شکرا له شکرا		سلام علی قوم تنادی قلوبهم
و فی الدلو حسنا یوسف قال یا بشری		فطوبی لمن ادلی من الجد دلوه
حقائق اسرار یحیط بها خبرا		یطالع فی شعشاع و جنه یوسف
کما اندک ذاک الطور و استهدم الصخرا		تجلی علیه الغیب و اندک عقله
و نورا عظیما لم یذر دونه سترا		فظل غریق العشق روحا مجسما

و من لحظکم نجلی الفؤاد من الجلا		تعالوا بنا نصفوا نخلی التدللا
تدور بنا الکاسات تتلو علی الولا		نعود الی صفو الرحیق بمجلس
فنخلوا بها یوما و یوما علی الملا		رحیقا رقیقا صافیا متلالئا
بمفتاح لقیاکم لیرخص ما غلا		خوابی الحمیرا افتحوها لعشره
فیسکر من یهوی و یفنی من قلا		یتابع سکر الراح سکر لقائکم
لقد ذبت بالاشواق و الحب و الولا		انا شدکم بالله تعفون اننی
امانا من الافات و الموت و البلا		لمولا تری فی حسنه و جماله
کلا الله تبریزا باحسن ما کلا		سقی الله ارضا شمس دین یدوسها

ما احسنه رب تبارک و تعالی		افدی قمرا لاح علینا و تلالا
و الیوم نای عنی عزا و جلالا		قد حل بروحی فتضاعفت حیاه
ان ابدلنی الصبوه طیفا و خیالا		ادعوه سرارا و انادیه جهارا
کی تخترق الجب و یروین وصالا		لو قطعنی دهری لا زلت انادی
حاشاه ملالا بی‌حاشای ملالا		لا مل من العشق و لو مر قرون
هل مل اذا ما سکن الحوت زلالا		العاشق حوت و هوی العشق کنجر

باقداح تخامرنا و تتری		تعالوا کلنا ذا الیوم سکری
فشکرا ثم شکرا ثم شکرا		سقانا ربنا کاسا دهاقا
فما ابقین فی التضییق صدرا		طوارق زرننا و اللیل ساجی
نثرن جواهرا جما و وفرا		ز کف هر یکی دریای بخشش

صدنا عنکم ظباء حسدونا فابینا		حداء الحادی صباحا بهواکم فاتینا
فتعاشقنا بغنج فسبونا و سبینا		و تلاقینا ملاحا فی فناکم خفرات
ان یخافوا عن هواکم فسمعنا و عصینا		عذل العاذل یوما عن هواکم ناصحیا
فاستترنا کنجوم بضیاکم و اهتدینا		و رایناکم بدورا فی سماوات المعالی
فاصطفینا حول بدر فی صلوه اقتدینا		بدرنا مثل خطیب امنا فی یوم عید
فاذا کاسات راح کدماء بیدینا		فدهشنا من جمال یوسف ثم افقنا
فبلا راس فخرنا و بلا رجل سرینا		فبلا فم شربنا و بلا روح سکرنا
و سقی الله مکانا بحبیب التقینا		نور الله زمانا حازنا الوصل امانا
فی قعود و قیام فظهرنا و اختفینا		و شربنا من مدام سکر ذات قوام
فاذا نحن سکاری فطفقنا و اجتبینا		فهززنا غصن مجد فنثرنا تمر وجد

یا حبیب الروح این الملتقی اوحشتنا		طال ما بتنا بلاکم یا کرامی و شتنا
مرحبا بدر الدجی من لیله ادهشتنا		حبذا شمس العلی من ساعه نورتنا
ما لنا مولا سواکم طال ما فتشتنا		لیس نبغی غیرکم قد طال ما جربتنا
یا خیال الوصل روحی عند ما جمشتنا		یا نسیم الصبح انی عند ما بشرتنی
کم تری فی وجهنا آثار ما حرشتنا		یا فراق الشیخ شمس الدین من تبریزنا

و ادهشوا من خمرنا و استسمعوا ناقورنا		ایه یا اهل الفرادیس اقرؤا منشورنا
لو رات فی جنح لیل او نهار حورنا		حورکم تصفر عشقا تنحنی من ناره
فی قیان خادمات و استقروا دورنا		جاء بدر کامل قد کدر الشمس الضحی
طیبوا ما حولنا و استشرقوا دیجورنا		الف بدر حول بدری سجدا خروا له
استجابوا بغینا و استکثروا میسورنا		قد سکرنا من حواشی بدرهم اکرم بهم

طار فی جو الهوی و استقلعت اثقالها		ذاق من شعشاع خمر العشق روحی جرعه
لو تلقاه ضریر تائه احوالها		صار روحی فی هواه غارقا حتی دری
ان روحی فی الهوی من لا تری امثالها		فی الهوی من لیس فی الکونین بدر مثله
فی بحار العز و الاقبال یوما یالها		لم تزل سفن الهوی تجری بها مذ اصبحت
حین عدت فضلها و استکثرت اعمالها		عین روحی قد اصابتها فاردتها بها
اعتنوا فی امرها ان خففوا حمالها		افلحت من بعد هلک ان اعوان الهوی
کل مدح قالها فیه ازدرت اقوالها		آه روحی من هوی صدر کبیر فائق
ثم لا تبصر مضی اذ تفکر استقبالها		ان روحی تقشع اللقیات فی الماضی مدا
ان روحی اثقلت من دره قد شالها		اختفی العشق الثقیل فی ضمیری دره
اوقعتها فی ردی لم تغنها احجالها		مثله ان اثقل الیوم المخاض حره
ان روحی ربوه و استنزلت اطلالها		غیر ان سیدا جادت لها الطافه
شمس دین مالک اوفت لها آمالها		سیدا مولی عزیزا کاملا فی امره
من زمان اکرمته ما رات اذلالها		صادف المولی بروحی و هی فی ذاک الردی
اکتست روحی صباحا انزعت سربالها		جاء من تبریز سربال نسیج بالهوی
ثم غارت بعد حین من مقال نالها		قالت الروح افتخارا اصطفانا فضله

انت شمس الحق تخفی بین شعشاع الضحی		یا خفی الحسن بین الناس یا نور الدجی
ان فی موتی هناک دوله لا ترتجی		لیتنی یوما اخر میتا فی فیه
فی عیون فضله الوافی زلال للظما		فی غبار نعله کحل یجلی عن عمی
مشکل صعب مخوف فیه اهراق الدما		غیر ان السیر و النقلان فی ذاک الهوی
لا ابالی من ضلال فیه لی هذا الهدی		نوره یهدی الی قصر رفیع آمن
ساعه اضحی لنور ساعه ابغی الصلا		اصبحت تبریز عندی قبله او مشرقا
طال ما بتنا مریضا نبتغی هذا الشفا		ایها الساقی ادر کاس البقا من حبه
بعد ما صرنا شبابا من رحیق دائما		لا نبالی من لیال شیبتنا برهه
اشربوا اخواننا من کاسه طوبی لنا		ایها الصاحون فی ایامه تعسا لکم
سوف یهدی الناس من ظلماتهم نحو الفضا		حصحص الحق الحقیق المستضی من فضله
منکر مستکبر حیران فی وادی الردی		یا لها من سؤ حظ معرض عن فضله
طالب للماء فی وسواس یوم للکری		معرض عن عین هدل مستدیم للبقا
ارض تبریز فداک روحنا نعم الثری		عین بحر فجرت من ارض تبریز لها

خطر العشق سلامه ففتنا و فنینا		زمن الصحو ندامه زمن السکر کرامه
و من الغیب اتانا فدعانا و اتینا		فسقانا و سبانا و کلانا و رعانا
و شرابا و رحیقا فسقانا و سقینا		فوجدناه رفیقا و مناصا و طریقا
مهد السکر اساسا و علی ذاک بنینا		ملاء الطارق کاسا طرد الکاس نعاسا
سرجا فی ظلمات فدهشنا و هوینا		فراینا خفرات و مغان حسنات
و من السکر عبرنا کفت العبره زینا		فالهین نظرنا فشکرنا و سکرنا
و حکینا لمشاه و شهدنا و الینا		فرحعنا بیسار و ربی ذات قرار

انا لا اعشق الا بملاح عشقونا		انا لا اقسم الا برجال صدقونا
لهم الفضل علینا لم مما سبقونا		فصبوا ثم صبینا فاتوا ثم اتینا
و سرقنا سرقات فاذا هم سرقونا		ففتحنا حدقات و غنمنا صدقات
فسقی الله و سقیا لعیون رمقونا		فظفرنا بقلوب و علمنا بغیوب
رمق العین لزاما خلقونا خلقونا		انا لولای احاذر سخط الله لقلت
و سقونا بکؤوس رزقونا رزقونا		فتعرض لشموس مکنت تحت نفوس

امسینا عطشانا اصبحنا ریانا		مولانا مولانا اغنانا اغنانا
اوطانا اوطانا من اجلک اوطانا		لا تاسی لا تنسی لا تخشی طغیانا
یا بارق یا طارق عانقنا عریانا		شرفنا آنسنا ان کنت سکرانا
فلیعبد فلیعبد فرقانا فرقانا		من کان ارضیا ما جاء مرضیا
نرویهم معنانا الوانا الوانا		من کان علویا قد جاء حلویا

یا مجیر البدر فی کبد السما		یا منیر الخد یا روح البقا
انت کشاف الغطا بحر العطا		انت روح الله فی اوصافه
ثم تحییهم بغمزات الرضا		تقتل العشاق عدلا کاملا
مالک الملاک فی رق الهوی		صائد الابطال من عین الظبا
لم یواس الخضر یوما کاملا		این موسی لو رای تبیانه
اذنای من جنه لما بکا		لیت ابونا آدم یدری به
یا شفیعا قل لنا این الردا		هجره نار هوینا قعره
یطفی النیران نار من رآی		خده نار یطفی نارنا

املا زجاجنا بحمیا فقد خلا		یا ساقی المدامه حی علی الصلا
یا کامل الملاحه و اللطف و العلا		جسمی زجاجتی و محیاک قهوتی
الا و فی الصدود تلاشی من البلا		ما فاز عاشق بمحیاک ساعه
حاشاک بل لقاؤک امن من البلا		الموت فی لقائک یا بدر طیب
فیها حمائم یتلقین ما تلا		لما تلا هواک صفاتا لمهجتی
حتی جلا فؤادی من احسن الجلا		اسقیتنی المدامه من طرفک البهی

قد خاب من یکون من العشق خالیا		یا من لواء عشقک لا زال عالیا
احیاکم جلالی جل جلالیا		نادی نسیم عشقک فی انفس الوری
قد خاب من یظلل من الحب سالیا		الحب و الغرام اصول حیاتکم
طوبی لمن یصیر لمعناه تالیا		فی وجنه المحب سطور رقیمه
بالله تستمع لمقالی و حالیا		یا عابسا تفرق فی الهم حاله
من ذله النفوس سریعا معالیا		یا من اذل عقلک نفس الهوی تعی
اسکت کفی الا له معینا وکالیا		یا مهملا معیشته فی محبه

عند الحبیب مبتشرا فی عقارنا		طیبوا و اکرموا و تعالوا التشربوا
فلیلزم الجواری وسط بحارنا		من رام مغنما و تصدی جواهرا

و هل اتیک حدیث جلا العقول جلا		اخی رایت جمالا سبا القلوب سبا
الا انتبه و تیقظ فقد اتاک اتی		الست من یتمنی الخلود فی طرب
سعاده و مرام و عزه و سنا		یقر عینک بدر و فی جبینته
کانها ملات کاسنا و اسقانا		و سکره لفؤادی من شمائله
تلالات لسناه بمهجتی و صفا		عجائب ظهرت بین صفو غرته

و نلت خیر ریاض فنعم ما سکنا		اتاک عید وصال فلا تذق حزنا
فقر عینک منه و نعم ذاک جنا		فهز غصن سعود و کل جنا شجر
و نال قلبک منهم شقاوه و عنا		فطب تجوت من اصحاب قریه ظلمت

لا زال سعدا بالسعود مؤیدا		یا من بنا قصر الکمال مشیدا
فغدا دماء العاشقین مبددا		هز القلوب و ردها بصدوده
تظنون ان العشق یترککم سدا		یا ساکنین محال العشق فی قلق
و لم یبق للعشاق حیلا و لا یدا		لا و الذی حاز الملاحه و البها
و تبریز منه کالفرادیس قد غدا		و ذلک شمس الدین مولا و سیدا

احیی الفؤاد عشیه بورودها		ورد البشیر مبشرا ببشاره
فکان شمسا اشرقت بخدودها		فکان ارضا نورت بربیعها
انظر الی نار الهوی و وقودها		یا طاعنی فی صبوتی و تهتکی

یا مالکینا لا تظلمونا		یا کالمینا یا حاکمینا
سیف الدلائل لا تظلمونا		یا ذا الفضائل زهر الشمائل
مر الفراق لا تظلمونا		یا نعم ساقی حلو التلاقی
بین المشارق لا تظلمونا		فی القلب بارق مثل الطوارق
لا بالعناد لا تظلمونا		نادی المنادی فی کل وادی
یا ذا الفتوح لا تظلمونا		افدیک روحی عند الصبوح
فی الحب عادی لا تظلمونا		هذا فؤادی فی العشق بادی
عند الکرام لا تظلمونا		اسمع کلامی نومی جرامی
هذا کفانی لا تظلمونا		عشقی حصانی نحو المعانی
نومی محال لا تظلمونا		العشق حال ملک و مال

یا ساقی الروح اسکرنا بصهبا		یا مخجل البدر اشرقنا بلالا
حتی تنادم فی اخذ و اعطا		لا تبخلن و اوفر راحنا مددا
راحا یطهر عن شح و شحنا		خوابی الغیب قد املاتها مددا

زنهار مخور با ما زنهار مخسب امشب		بی یار مهل ما را بی‌یار مخسب امشب
این بار ببین چونیم این بار مخسب امشب		امشب ز خود افزونیم در عشق دگرگونیم
ما را همه شب تنها مگذار مخسب امشب		ای طوق هوای تو اندر همه گردن‌ها
ما را تو به دست غم مسپار مخسب امشب		صیدیم به شصت غم شوریده و مست غم
این ماه پرستان را مازار مخسب امشب		ای سرو گلستان را وی ماه شبستان را

وز بهر خدا زین جا اندرگذری امشب		ای خواب به جان تو زحمت ببری امشب
ای خواب در این مجلس تا درنپری امشب		هر جا که بپری تو ویران شود آن مجلس
ای چشم ز بی‌خوابی تا غم نخوری امشب		امشب به جمال او پرورده شود دیده
تا از دل بیداران صد تحفه بری امشب		و اللیل اذا یغشی ای خواب برو حاشا
گر دوش نمی‌خفتی امشب بتری امشب		گر خلق همه خفتند ای دل تو بحمدالله
کای مونس مشتاقان صاحب نظری امشب		با ماه که همخویم تا روز سخن گویم
وز ناوک استاره‌ای مه سپری امشب		شد ماه گواه من استاره سپاه من

جان مست شد و قالب ای دوست مخسب امشب		زان شاهد شکرلب زان ساقی خوش مذهب
تا بشنود احوالم ای دوست مخسب امشب		زان نور همه عالم هر شیوه همی‌نالم
زین عیش همی‌مانی ای دوست مخسب امشب		گاهی به پریشانی گاهی به پشیمانی
از ما چه خبر داری ای دوست مخسب امشب		یک روز تو گر خواری یک روز تو مرداری
قم قد ضحک الورد ای دوست مخسب امشب		بیرون شو از این هر دو بیگانه شو ای مردو
شمس الحق تبریزم ای دوست مخسب امشب		از هجر تو پرهیزم در عشق تو برخیزم

ای جان و دل مهمان زنهار مخسب امشب		مهمان توام ای جان زنهار مخسب امشب
ای شاه همه خوبان زنهار مخسب امشب		روی تو چو بدر آمد امشب شب قدر آمد
آنی تو و صد چندان زنهار مخسب امشب		ای باغ خوش خندان بی‌تو دو جهان زندان

بهارا بازگرد و وارسان آب		بریده شد از این جوی جهان آب
ندیدست و نبیند آن چنان آب		از آن آبی که چشمه خضر و الیاس
بجوشد هر دمی از عین جان آب		زهی سرچشمه‌ای کز فر جوشش
ولی هرگز نرست ای جان ز نان آب		چو باشد آب‌ها نان‌ها برویند
مریز از روی فقر ای میهمان آب		برای لقمه‌ای نان چون گدایان
ز حرص نیم لقمه شد نهان آب		سراسر جمله عالم نیم لقمه‌ست
برون‌ست از زمین و آسمان آب		زمین و آسمان دلو و سبویند
بیاشامد ز بحر بی‌کران آب		رهد ماهی جان تو از این حوض
در او جاوید ماهی جاودان آب		در آن بحری که خضرانند ماهی
از آن بام‌ست اندر ناودان آب		از آن دیدار آمد نور دیده
از آن دولاب یابد گلستان آب		از آن باغ‌ست این گل‌های رخسار
نه ز اسباب‌ست و زین ابواب آن آب		از آن نخل‌ست خرماهای مریم
کز این جا سوی تو آید روان آب		روان و جانت آنگه شاد گردد
که هست این ماهیان را پاسبان آب		مزن چوبک دگر چون پاسبانان

به هر مسجد ز خورشیدست محراب		مرا در سایه‌ات ای کعبه جان
برون در بود خورشید بواب		غلط گفتم که اندر مسجد ما
ننوشیم آب ما زین سبز دولاب		از این هفت آسیا ما نان نجوییم
چه باشد تار و پود لاف اسباب		مسبب اوست اسباب جهان را
برون مان می‌کشد عشقش به قلاب		ز مستی در هزاران چه فتادیم
زهی چشم و چراغ جان اصحاب		چه رونق دارد از مجلس جان
بجوشد خون ما زین شاخ عناب		بخندد باغ دل زان سرو مقبل
زمین و آسمان لرزان چو سیماب		ز نفط انداز عشق آتشینت
که آن خوبی نمی‌گنجد در القاب		خمش کن ختم کن ای دل چو دیدی

که تا پیدا شود اسرار امشب		برون کن خواب را از چشم اسرار
بگرد گنبد دوار امشب		اگر تو مشترییی گرد مه گرد
چو جان جعفری طیار امشب		شکار نسر طایر را به گردون
ز هجر ازرق زنگار امشب		تو را حق داد صیقل تا زدایی
و من بر خالقم بر کار امشب		بحمدالله که خلقان جمله خفتند
که حق بیدار و ما بیدار امشب		زهی کر و فر و اقبال بیدار
ز چشم خود شوم بیزار امشب		اگر چشمم بخسبد تا سحرگه
به راه کهکشان بازار امشب		اگر بازار خالی شد تو بنگر
که درتابید در دیدار امشب		شب ما روز آن استارگان‌ست
عطارد برنهد دستار امشب		اسد بر ثور برتازد به جمله
بریزد مشتری دینار امشب		زحل پنهان بکارد تخم فتنه
منم گویای بی‌گفتار امشب		خمش کردم زبان بستم ولیکن

بگریسته آسمان همه شب		ای در غم تو به سوز و یارب
آن جذبه خاک باشد اغلب		گر چرخ بگرید و بخندد
شد خاک ز اشک او مطیب		از بس که بریخت اشک بر خاک
صد باغ به خنده مذهب		از گریه آسمان درآمد
او را و مرا یکی‌ست مذهب		من بودم و چرخ دوش گریان
صد مهر درون آن شکرلب		وز گریه عاشقان چه روید
تا بفشارد نگار غبغب		آن چشم به گریه می‌فشارد
از بهر من و تو شد مرکب		این گریه ابر و خنده خاک
از بهر نتیجه شد مرتب		وین گریه ما و خنده ما
اندر طلب جهان و مطلب		خاموش کن و نظاره می‌کن

از درون سو کاه تاب و از برون سو ماهتاب		آه از این زشتان که مه رو می‌نمایند از نقاب
دام دزدان در ضمیر و رمز شاهان در خطاب		چنگ دجال از درون و رنگ ابدال از برون
تا نمانی ز آب و گل مانند خر اندر خلاب		عاشق چادر مباش و خر مران در آب و گل
سگ نه‌ای شیری چه باشد بهر نان چندین شتاب		چون به سگ نان افکنی سگ بو کند آنگه خورد
جان کجا رنگ از کجا جان را بجو جان را بیاب		در هر آن مردار بینی رنگکی گویی که جان
چون جواب آید فنا گردد سؤال اندر جواب		تو سؤال و حاجتی دلبر جواب هر سؤال
وز شرابش نیست گشتی همچو آب اندر شراب		از خطابش هست گشتی چون شراب از سعی آب
تو ز خجلت سر فکنده چون خطا پیش صواب		او ز نازش سر کشیده همچو آتش در فروغ
عدل سلطان بهار آمد برای فتح باب		گر خزان غارتی مر باغ را بی‌برگ کرد
شرح آن خط‌ها بجو از عنده‌ام الکتاب		برگ‌ها چون نامه‌ها بر وی نبشته خط سبز

چونک دریا دست ندهد پای نه در جوی آب		یا وصال یار باید یا حریفان را شراب
در لطافت همچو آب و در سخاوت چون سحاب		آن حریفان چو جان و باقیان جاودان
زندگی هر عمارت گنج‌های هر خراب		همرهان آب حیوان خضریان آسمان
هر دو غمازند لیکن نی ز کین بل ز احتساب		آب یار نور آمد این لطیف و آن ظریف
نور بر دیوار هم آغاز گیرد اضطراب		آب اندر طشت و یا جو چون ز کف جنبان شود
خود تو بنگر من خموشم و هوا علم بالصواب		عرق جنسیت برادر جون قیامت می‌کند

وان حدیث چو شکر کز تو شنیدم همه شب		کو همه لطف که در روی تو دیدم همه شب
گرد شمع رخ خوب تو پریدم همه شب		گر چه از شمع تو می‌سوخت چو پروانه دلم
من چو مه چادر شب می‌بدریدم همه شب		شب به پیش رخ چون ماه تو چادر می‌بست
من چو طفلان سر انگشت گزیدم همه شب		جان ز ذوق تو چو گربه لب خود می‌لیسد
کز تو ای کان عسل شهد کشیدم همه شب		سینه چون خانه زنبور پر از مشغله بود
چون دل مرغ در آن دام طپیدم همه شب		دام شب آمد جان‌های خلایق بربود
اندر آن دام مر او را طلبیدم همه شب		آنک جان‌ها چو کبوتر همه در حکم ویند

که براق بر در آمد فاذا فرغت فانصب		هله صدر و بدر عالم منشین مخسب امشب
تو برآ بر آسمان‌ها بگشا طریق و مذهب		چو طریق بسته بودست و طمع گسسته بودست
چو امیر خاص اقرا به دعا گشاید آن لب		نفسی فلک نیاید دو هزار در گشاید
چو بگوید او چه خواهی تو بگو الیک ارغب		سوی بحر رو چو ماهی که بیافت در شاهی
چو به قلب تو رسیدم چه کنم صداع قالب		چو صریر تو شنیدم چو قلم به سر دویدم
که شدست از سلامت دل و جان ما مطیب		ز سلام خوش سلامان بکشم ز کبر دامان
عجب‌ست اگر بماند به جهان دلی مدب		ز کف چنین شرابی ز دم چنین خطابی
به مشاغل اناالحق شده فانی ملهب		ز غنای حق برسته ز نیاز خود برسته
که نماند روح صافی چو شد او به گل مرکب		بکش آب را از این گل که تو جان آفتابی
که به قرب کل گردد همه جزوها مقرب		صلوات بر تو آرم که فزوده باد قربت
سوی جان مزلزلست و سوی جسمیان مرتب		دو جهان ز نفخ صورت چو قیامتست پیشم
که هنر ز پای یابید و ز دم دید ثعلب		به سخن مکوش کاین فر ز دلست نی ز گفتن

سر ز پایت برندارم روز و شب		در هوایت بی‌قرارم روز و شب
روز و شب را کی گذارم روز و شب		روز و شب را همچو خود مجنون کنم
جان و دل را می‌سپارم روز و شب		جان و دل از عاشقان می‌خواستند
یک زمانی سر نخارم روز و شب		تا نیابم آن چه در مغز منست
گاه چنگم گاه تارم روز و شب		تا که عشقت مطربی آغاز کرد
تا به گردون زیر و زارم روز و شب		می‌زنی تو زخمه و بر می‌رود
زان خمیر اندر خمارم روز و شب		ساقیی کردی بشر را چل صبوح
در میان این قطارم روز و شب		ای مهار عاشقان در دست تو
همچو اشتر زیر بارم روز و شب		می‌کشم مستانه بارت بی‌خبر
تا قیامت روزه دارم روز و شب		تا بنگشایی به قندت روزه‌ام
عید باشد روزگارم روز و شب		چون ز خوان فضل روزه بشکنم
انتظارم انتظارم روز و شب		جان روز و جان شب ای جان تو
با مه تو عیدوارم روز و شب		تا به سالی نیستم موقوف عید
روز و شب را می‌شمارم روز و شب		زان شبی که وعده کردی روز بعد
ز ابر دیده اشکبارم روز و شب		بس که کشت مهر جانم تشنه است

عود را درسوز و بربط را بکوب		مجلس خوش کن از آن دو پاره چوب
وان دگر در نفی و در سوزست خوب		این ننالد تا نکوبی بر رگش
خیز ای فراش فرش جان بروب		مجلسی پرگرد بر خاشاک فکر
تا نکوبی نفع ندهد این حبوب		تا نسوزی بوی ندهد آن بخور
کو در آتش خانه دارد بی‌لغوب		نیر اعظم بدان شد آفتاب
کو نیاساید ز سیران و رکوب		ماه از آن پیک و محاسب می‌شود
تا رسدشان بوی علام الغیوب		عود خلقانند این پیغامبران
تا که معدن گردی ای کان عیوب		گر به بو قانع نه‌ای تو هم بسوز
چون بسوزد دل رسد وحی القلوب		چون بسوزی پر شود چرخ از بخور
گر چه جان گلستان آمد جنوب		حد ندارد این سخن کوتاه کن
حرقن ذا حرکن ذا للکروب		صاحب العودین لا تهملهما
من خمار دونه شق الجیوب		اغتنم بالراح عجل و استعد
جاذب العشاق جبار طلوب		این تنجو ان سلطان الهوی

ز اشک چشم و از جگرهای کباب		هیچ می‌دانی چه می‌گوید رباب
چون ننالم در فراق و در عذاب		پوستی‌ام دور مانده من ز گوشت
زین من بشکست و بدرید آن رکاب		چوب هم گوید بدم من شاخ سبز
بشنوید از ما الی الله المأب		ما غریبان فراقیم ای شهان
هم بدو وا می‌رویم از انقلاب		هم ز حق رستیم اول در جهان
یا چو رعدی وقت سیران سحاب		بانگ ما همچون جرس در کاروان
که شوی خسته به گاه اجتذاب		ای مسافر دل منه بر منزلی
تو ز نطفه تا به هنگام شباب		زانک از بسیار منزل رفته‌ای
هم دهی آسان و هم یابی ثواب		سهل گیرش تا به سهلی وارهی
اول او و آخر او او را بیاب		سخت او را گیر کو سختت گرفت
در دل عشاق دارد اضطراب		خوش کمانچه می‌کشد کان تیر او
که بیا اندر پیم تا جوی آب		باد می‌نالد همی‌خواند تو را
تا رهانم تشنگان را زین سراب		آب بودم باد گشتم آمدم
آب گردد چون بیندازد نقاب		نطق آن بادست کآبی بوده است
کز جهت بگریز و رو از ما متاب		از برون شش جهت این بانگ خاست
کی کند پروانه ز آتش اجتناب		عاشقا کمتر ز پروانه نه‌ای
کی گذارم شهر و کی گیرم خراب		شاه در شهرست بهر جغد من
بر سرش چندان بزن کید لباب		گر خری دیوانه شد نک کیر گاو
کافران را گفت حق ضرب الرقاب		گر دلش جویم خسیش افزون شود

گفتم ستارگان را مه با منست امشب		آواز داد اختر بس روشنست امشب
گل چیدنست امشب می خوردنست امشب		بررو به بام بالا از بهر الصلا را
دستش به مهر ما را در گردنست امشب		تا روز دلبر ما اندر برست چون دل
تا روز چنگیان را تنتن تنست امشب		تا روز زنگیان را با روم دار و گیرست
تا روز گل به خلوت با سوسنست امشب		تا روز ساغر می در گردش است و بخشش
شادی آنک ماهت بر روزنست امشب		امشب شراب وصلت بر خاص و عام ریزم
کهن رباست دلبر دل آهنست امشب		داوودوار ما را آهن چو موم گردد
کان زار ترس دیده در مأمنست امشب		بگشای دست دل را تا پای عشق کوبد
کاین زر گازدیده در معدنست امشب		بر روی چون زر من ای بخت بوسه می‌ده
پالان خر بر او نه کو کودنست امشب		آن کو به مکر و دانش می‌بست راه ما را
وان نیزه درازش چون سوزنست امشب		شمشیر آبدارش پوسیده است و چوبین
برگستوان و خودش چون روغنست امشب		خرگاه عنکبوتست آن قلعه حصینش
با او چه بحث داری کو الکنست امشب		خاموش کن که طامع الکن بود همیشه

بنشین میان مستان اینک مه و کواکب		رغبت به عاشقان کن ای جان صدر غایب
گشتست پیش حسنت مستغرق عجایب		آن روز پرعجایب وان محشر قیامت
طیبتر از تو کی بود ای معدن اطایب		چون طیبات خواندی بر طیبین فشاندی
این شکر از کی گویم از شاه یا ز صاحب		جان را ز تست هر دم سلطانیی مسلم
سر کرده در گریبان چون صوفیان مراقب		در جیب خاک کردی ارواح پاک جیبان
عشق تو صبح صادق اندیشه صبح کاذب		عشق تو چون درآمد اندیشه مرد پیشش
چون وصل گوش داری زان کس که نیست غایب		ای عقل باش حیران نی وصل جو نه هجران
ای قبله حوایج معشوقه مطالب		جان چیست فقر و حاجت جان بخش کیست جز تو
طالع شد آفتابت از جانب مغارب		نک نقد شد قیامت اینک یکی علامت
زان جذبه‌های جانی ای جذبه تو غالب		درکش رمیدگان را محنت رسیدگان را
دام طلب دریده مطلوب گشته طالب		تا بیند این دو دیده صبح خدا دمیده
نقش و حسد چه باشد آیینه معایب		عشق و طلب چه باشد آیینه تجلی
نگذشت بر دهان‌ها یا دست هیچ کاتب		کو بلبل چمن‌ها تا گفتمی سخن‌ها
نه از ماضی و نه حالی نه از زهد نه از مراتب		نه از نقش‌های صورت نه از صاف و نه از کدورت

جان همه حسودان کور و کرست امشب		کار همه محبان همچون زرست امشب
خاک ره از قدومش چون عنبرست امشب		دریای حسن ایزد چون موج می‌خرامد
ما دیگریم امشب او دیگرست امشب		دایم خوشیم با وی اما به فضل یزدان
کان ناظر نهانی بر منظرست امشب		امشب مخسب ای دل می‌ران به سوی منزل
برگیر سر که این سر خوش زان سرست امشب		پهلو منه که یاری پهلوی تست آری
رقصی که شاخ دولت سبز و ترست امشب		چون دستگیر آمد امشب بگیر دستی
کاین جان چو مرغ آبی در کوثرست امشب		والله که خواب امشب بر من حرام باشد

تا سجده‌های شکر کند پیشت آفتاب		خوابم ببسته‌ای بگشا ای قمر نقاب
هین دست درکشیدم روی از وفا متاب		دامان تو گرفتم و دستم بتافتی
دیو او بود که می‌نکند سوی تو شتاب		گفتی مکن شتاب که آن هست فعل دیو
چندین هزار یا رب مشتاق آن جواب		یا رب کنم ببینم بر درگه نیاز
مستسقیانه کوزه گرفته که آب آب		از خاک بیشتر دل و جان‌های آتشین
بی دست و پاتر آمد در سیر و انقلاب		بر خاک رحم کن که از این چار عنصر او
لنگانه برجهد دو سه گامی پی سحاب		وقتی که او سبک شود آن باد پای اوست
و اندر شفاعت آید آن رعد خوش خطاب		تا خنده گیرد از تک آن لنگ برق را
کز تشنگان خاک بجوشید اضطراب		با ساقیان ابر بگوید که برجهید
اندر مشام رحمت بوی دل کباب		گیرم که من نگویم آخر نمی‌رسد
با جره و قنینه و با مشک پرشراب		پس ساقیان ابر همان دم روان شوند
کاین گنج در بهار برویید از خراب		خاموش و در خراب همی‌جوی گنج عشق

کاندر خرابه دل من آید آفتاب		واجب کند چو عشق مرا کرد دل خراب
گفتم که چهره دیدم و آن بود خود نقاب		بس چهره کو نمود مرا بهر ساکنی
واگشت و لقمه کرد و مرا خورد چون عقاب		بر من گذشت عشق و من اندر عقب شدم
در بحر عذب رفتم و وارستم از عذاب		برخوردم از زمانه چو او خورد مر مرا
زانست کو ندید گوارش از این شراب		آن را که لقمه‌های بلاها گوار نیست
زیرا که هیچ وقت نترسد ز آتش آب		زین اعتماد نوش کنند انبیا بلا

آورد آتشی که نمیرد به هیچ آب		بازآمد آن مهی که ندیدش فلک به خواب
از جام عشق او شده این مست و آن خراب		بنگر به خانه تن و بنگر به جان من
خونم شراب گشت ز عشق و دلم کباب		میر شرابخانه چو شد با دلم حریف
احسنت ای پیاله و شاباش ای شراب		چون دیده پر شود ز خیالش ندا رسد
از من بجست در وی و گفتا مرا بیاب		دریای عشق را دل من دید ناگهان
اندر پیش دوان شده دل‌های چون سحاب		خورشیدروی مفخر تبریز شمس دین

دست نگر پا نگر دست بزن پا بکوب		زشت کسی کو نشد مسخره یار خوب
و آنچ کشد سر ز باد خار بود خشک و چوب		مسخره باد گشت هر چه درختست و کشت
پای بزن بر سرش هین سر و پایش بکوب		هر چه ز اجزای تو رو ننهد سر کشد
خاک کسی شو کز او چاره ندارد قلوب		چونک نخواهی رهید از دم هر گول گیر

ز عمر یک شب کم گیر و زنده دار مخسب		به جان تو که مرو از میان کار مخسب
یکی شبی چه شود از برای یار مخسب		هزار شب تو برای هوای خود خفتی
موافقت کن و دل را بدو سپار مخسب		برای یار لطیفی که شب نمی‌خسبد
فغان و یارب و یارب کنی به زار مخسب		بترس از آن شب رنجوریی که تو تا روز
به حق تلخی آن شب که ره سپار مخسب		شبی که مرگ بیاید قنق کرک گوید
اگر تو سنگ نه‌ای آن به یاد آر مخسب		از آن زلازل هیبت که سنگ آب شود
مگیر جام وی و ترس از آن خمار مخسب		اگر چه زنگی شب سخت ساقی چستست
اگر خجل شده‌ای زین و شرمسار مخسب		خدای گفت که شب دوستان نمی‌خسبند
برای عشق شهنشاه کامیار مخسب		شنیده‌ای که مهان کام‌ها به شب یابند
که جمله مغز شوی ای امیدوار مخسب		چو مغز خشک شود تازه مغزیت بخشد
یکی بیار و عوض گیر صد هزار مخسب		هزار بارت گفتم خموش و سودت نیست

رباب قوت ضمیرست و ساقی الباب		چنانک ابر سقای گل و گلستانست
بجز غبار نخیزد چو دردمی به تراب		در آتشی بدمی شعله‌ها برافزود
به طبل باز نیاید به سوی شاه غراب		رباب دعوت بازست سوی شه بازآ
چو مشکلیش نباشد چه درخورست جواب		گشایش گره مشکلات عشاقست
که تخم شهوت او شد خمیرمایه خواب		جواب مشکل حیوان گیاه آمد و کاه
که این گشاد ندادش مفتح الابواب		خر از کجا و دم عشق عیسوی ز کجا
برای ملک وصال و برای رفع حجاب		که عشق خلعت جانست و طوق کرمنا
ندای رب برهاند ز تفرقه ارباب		به بانگ او همه دل‌ها به یک مهم آیند
وظیفه خوف و رجا آمد و ثواب و عقاب		ز عشق کم گو با جسمیان که ایشان را

برو که عشق و غم او نصیب ماست بخسب		تو را که عشق نداری تو را رواست بخسب
تو را که این هوس اندر جگر نخاست بخسب		ز آفتاب غم یار ذره ذره شدیم
تو را که رغبت لوت و غم عشاست بخسب		صباح ماست صبوحش عشای ما عشوه ش
که شب گذشت کنون نوبت دعاست بخسب		چو مست هر طرفی می‌فتی و می‌خیزی
که خواب فوت شدت خواب را قضاست بخسب		قضا چو خواب مرا بست ای جوان تو برو
چو تو به دست خودی رو به دست راست بخسب		به دست عشق درافتاده‌ایم تا چه کند
چو لوت را به یقین خواب اقتضاست بخسب		منم که خون خورم ای جان تویی که لوت خوری
تو را دماغ تر و تازه مرتجاست بخسب		من از دماغ بریدم امید و از سر نیز
تو که برهنه نه‌ای مر تو را قباست بخسب		لباس حرف دریدم سخن رها کردم

چشم بگشا و جمع را دریاب		چشم‌ها وا نمی‌شود از خواب
چشم در چشم خانه چون سیماب		بنگر آخر که بی‌قرار شدست
چون ستاره میانه مهتاب		گشت شب دیر و خلق افتادند
از می خواب هر دو گشت خراب		هم سیاهی و هم سپیدی چشم
گرد بنشست بر همه اسباب		جمله اندیشه‌ها چو برگ بریخت
عقل اگر آن تست هین دریاب		عقل شد گوشه‌ای و می‌گوید
جمله خلق را از این بنگاب		بنگی شب نگر که چون دادست
کار بگذشت از سؤال و جواب		چشم در عین و غین افتادست

آنک بدیدست تماشای شب		خواب نخواهد بگریزد ز خواب
مشتغل و بنده و مولای شب		بس دل پرنور و بسی جان پاک
چون نچشیدی تو ز حلوای شب		پیش تو شب هست چو دیگ سیاه
تا به سحر دست من و پای شب		دست مرا بست شب از کسب و کار
ما به درازا و به پهنای شب		راه درازست برانیم تیز
حسرت روزی و تمنای شب		مفخر تبریز توی شمس دین

ما لکم قاعدین عند الباب		یار آمد به صلح ای اصحاب
فادخلوا الدار یا اولی الالباب		نوبت هجر و انتظار گذشت
فاخلعوا فی شعاعه الاثواب		آفتاب جمال سینه گشاد
امه العشق عشقهم آداب		ادب عشق جمله بی‌ادبیست
لا رأسا تری و لا اذناب		باده عشق ننگ و نام شکست
کامتزاج العبید بالارباب		لذت عشق با دماغ آمیخت
فاسئلوهن من وراء حجاب		گر شما محرم ضمیر نه‌اید
و خذ الکبد للشراب کباب		شمس تبریز جام عشق از تو

و هل یهتدی نحو السماء النوائب		علونا سماء الود من غیر سلم
و قد جاوز الکونین هذا عجائب		ایعلرا ظلام الکون نور و دادنا
فوالله ان القلب ما هو غائب		فان فارق الایام بین جسومنا
و ان ثقلت عن ظعنهن الترائب		فقلبی خفیف الظعن نحو احبتی
فانی کقلبی او سلامی لائب		علیکم سلامی من صمیم سریرتی
فقلبی مدا عما خلاکم لنائب		و کیف یتوب القلب عن ذنب ودکم
اری البعل قد بالت علیه الثعالب		حواب لمن قد قال عابد بعله
اری الود قد بالت علیه الارانب		جواب نصیرالدین لیث فضائل

قلبی علی نار الهوی یتقلب		امسی و اصبح بالجوی اتعذب
انت النهی و بلاک لا اتهذب		ان کنت تهجرنی تهذبنی به
ابکی و مما قد جری اتعتب		ما بال قلبک قد قسی فالی متی
احیی بکم و قتیلکم اتلقب		مما احب بان اقول فدیتکم
ما هکذی عشقوا به لا تحسبوا		و اشرتم بالصبر لی متسلیا
لو لا لقاؤک کل یوم ارقب		ما عشت فی هذا الفراق سویعه
فانا المسی بسیدی و المذنب		انی اتوب مناجیا و منادیا
ابکی دما مما جنیت و اشرب		تبریز جل به شمس دین سیدی

قد نجوتم من شتاب الاغتراب		ابشروا یا قوم هذا فتح باب
من حبیب عنده‌ام الکتاب		افرحوا قد جاء میقات الرضا
اذ بدی بدر خروق اللحجاب		قال لا تأسوا علی ما فاتکم
ذا نعیم لیس یحصیه الحساب		ذا مناخ اوقفوا بعراننا
ان فی صمت الولا لطف الخطاب		ان فی عتب الهوی الف الوفا

تا روز بر دیوار ما بی‌خویشتن سر می‌زده‌ست		آن خواجه را از نیم شب بیماریی پیدا شده‌ست
دم‌های او سوزان شده گویی که در آتشکده‌ست		چرخ و زمین گریان شده وز ناله‌اش نالان شده
چاره ندارد در زمین کز آسمانش آمده‌ست		بیماریی دارد عجب نی درد سر نی رنج تب
دستم بهل دل را ببین رنجم برون قاعده‌ست		چون دید جالینوس را نبضش گرفت و گفت او
زین واقعه در شهر ما هر گوشه‌ای صد عربده‌ست		صفراش نی سوداش نی قولنج و استسقاش نی
کاین عشق اکنون خواجه را هم دایه و هم والده‌ست		نی خواب او را نی خورش از عشق دارد پرورش
نی خون کس را ریخته‌ست نی مال کس را بستده‌ست		گفتم خدایا رحمتی کرام گیرد ساعتی
کاندر بلای عاشقان دارو و درمان بیهدست		آمد جواب از آسمان کو را رها کن در همان
کان جا که افتادست او نی مفسقه نی معبده‌ست		این خواجه را چاره مجو بندش منه پندش مگو
خاموش کن افسون مخوان نی جادوی نی شعبده‌ست		تو عشق را چون دیده‌ای از عاشقان نشنیده‌ای
کاین روح باکار و کیا بی‌تابش تو جامدست		ای شمس تبریزی بیا ای معدن نور و ضیا

بی دل و بیخودت کنم در دل و جان نشانمت		آمده‌ام که تا به خود گوش کشان کشانمت
تا که کنار گیرمت خوش خوش و می‌فشانمت		آمده‌ام بهار خوش پیش تو ای درخت گل
همچو دعای عاشقان فوق فلک رسانمت		آمده‌ام که تا تو را جلوه دهم در این سرا
بازبده به خوشدلی خواجه که واستانمت		آمده‌ام که بوسه‌ای از صنمی ربوده‌ای
گر دگری نداندت چون تو منی بدانمت		گل چه بود که گل تویی ناطق امر قل تویی
فاتحه شو تو یک سری تا که به دل بخوانمت		جان و روان من تویی فاتحه خوان من تویی
جانب دام بازرو ور نروی برانمت		صید منی شکار من گر چه ز دام جسته‌ای
در پی من چه می‌دوی تیز که بردرانمت		شیر بگفت مر مرا نادره آهوی برو
گوش به غیر زه مده تا چو کمان خمانمت		زخم پذیر و پیش رو چون سپر شجاعتی
شهر به شهر بردمت بر سر ره نمانمت		از حد خاک تا بشر چند هزار منزلست
نیک بجوش و صبر کن زانک همی‌پرانمت		هیچ مگو و کف مکن سر مگشای دیگ را
من ز حجاب آهوی یک رهه بگذرانمت		نی که تو شیرزاده‌ای در تن آهوی نهان
در پی تو همی‌دوم گر چه که می‌دوانمت		گوی منی و می‌دوی در چوگان حکم من

وان نفسی که بیخودی یار چه کار آیدت		آن نفسی که باخودی یار چو خار آیدت
وان نفسی که بیخودی پیل شکار آیدت		آن نفسی که باخودی خود تو شکار پشه‌ای
وان نفسی که بیخودی مه به کنار آیدت		آن نفسی که باخودی بسته ابر غصه‌ای
طالب بی‌قرار شو تا که قرار آیدت		جمله بی‌قراریت از طلب قرار تست
ترک گوارش ار کنی زهر گوار آیدت		جمله ناگوارشت از طلب گوارش است
ور نه همه مرادها همچو نثار آیدت		جمله بی‌مرادیت از طلب مراد تست
تا که نگار نازگر عاشق زار آیدت		عاشق جور یار شو عاشق مهر یار نی
از مه و از ستاره‌ها والله عار آیدت		خسرو شرق شمس دین از تبریز چون رسد

درآ تا خانه هستی بپردازم همین ساعت		درآ تا خرقه قالب دراندازم همین ساعت
که یک جان دارم و خواهم که دربازم همین ساعت		صلا زن پاکبازی را رها کن خاک بازی را
که وقت آمد که من جان را سپر سازم همین ساعت		کمان زه کن خدایا نه که تیر قاب قوسینی
امانم ده امانم ده که بگدازم همین ساعت		چو بر می‌آید این آتش فغان می‌خیزد از عالم
که مرغان را به رشک آرم ز پروازم همین ساعت		جهان از ترس می‌درد و جان از عشق می‌پرد

که تا دل‌ها خنک گردد که دل‌ها سخت بریانست		که تا نازی کنیم آن جا و بازاری نهیم آن جا
که در وی عدل و انصافست و معشوق مسلمانست		نباشد این چنین شهری ولی باری کم از شهری
وان معشوق نادرتر کز او آتش فروزانست		که این سو عاشقان باری چو عود کهنه می‌سوزد
مگیر آشفته می‌گویم که دل بی‌تو پریشانست		خداوندا به احسانت به حق نور تابانت
خنک آن را که می‌گیری که جانم مست ایشانست		تو مستان را نمی‌گیری پریشان را نمی‌گیری
هزاران جان همی‌بخشد چه شد گر خصم یک جانست		دلم با خویشتن آمد شکایت را رها کردم
که جانان طالب جانست و جان جویای جانانست		منم قاضی خشم آلود و هر دو خصم خشنودند
که جان قطره‌ست و او عمان که جان حبه‌ست و او کانست		که جان ذره‌ست و او کیوان که جان میوه‌ست و او بستان
نه در اندیشه می‌گنجد نه آن را گفتن امکانست		سخن در پوست می‌گویم که جان این سخن غیبست
وگر او نیست مست مست چرا افتان و خیزانست		خمش کن همچو عالم باش خموش و مست و سرگردان

فریادکنان پیشت کای معطی بی‌حاجت		صد حاجت گوناگون در لیلی و در مجنون
کو بشکند و سوزد صد توبه به یک ساعت		بگذشت مه توبه آمد به جهان ماهی
وی گول دلی کان دل یاوه نکند نیت		ای گیج سری کان سر گیجیده نگردد ز او
چرنده و پرنده لنگند در این حضرت		ما لنگ شدیم این جا بربند در خانه
هم دعوت پیغامبر هم ده دلی امت		ای عشق تویی کلی هم تاجی و هم غلی
بردوخته‌ای ما را بر چشمه این دولت		از نیست برآوردی ما را جگری تشنه
هم اول ما رحمت هم آخر ما رحمت		خارم ز تو گل گشته و اجزا همه کل گشته
در جزو ببین کل را این باشد اهلیت		در خار ببین گل را بیرون همه کس بیند
ای یوسف در چه بین شاهنشهی و ملکت		در غوره ببین می را در نیست ببین شیء را
خاکی ز کجا یابد بی‌روح سر و سبلت		خاری که ندارد گل در صدر چمن ناید
کاین بانگ دو کف نبود بی‌فرقت و بی‌وصلت		کف می‌زن و زین می‌دان تو منشاء هر بانگی
از غیب برون جسته خوبان جهت دعوت		خامش که بهار آمد گل آمد و خار آمد

کز غیرت لطف آن جان در قلقی مانده‌ست		از دفتر عمر ما یکتا ورقی مانده‌ست
از خجلت آن حرفش مه در عرقی مانده‌ست		بنوشته بر آن دفتر حرفی ز شکر خوشتر
نی خوف ز تحویلی نی جای دقی مانده‌ست		عمر ابدی تابان اندر ورق بستان
شمس الحق تبریزی روشن حدقی مانده‌ست		پیچیده ورق بر وی نوری ز خداوندی

پرباد چرا نبود سرمست چنین دولت		بادست مرا زان سر اندر سر و در سبلت
صد رطل درآشامم بی‌ساغر و بی‌آلت		هر لحظه و هر ساعت بر کوری هشیاری
از غیب به دست آرم بی‌صنعت و بی‌حیلت		مرغان هوایی را بازان خدایی را
می از لب من جوشد در مستی آن حالت		خود از کف دست من مرغان عجب رویند
بفروشم جنت را بر جان نهم جنت		آن دانه آدم را کز سنبل او باشد

بیایید بیایید که دلدار رسیده‌ست		بیایید بیایید که گلزار دمیده‌ست
به خورشید سپارید که خوش تیغ کشیده‌ست		بیارید به یک بار همه جان و جهان را
بر آن یار بگریید که از یار بریده‌ست		بر آن زشت بخندید که او ناز نماید
که دیوانه دگربار ز زنجیر رهیده‌ست		همه شهر بشورید چو آوازه درافتاد
مگر نامه اعمال ز آفاق پریده‌ست		چه روزست و چه روزست چنین روز قیامت
چه جای دل و عقلست که جان نیز رمیده‌ست		بکوبید دهل‌ها و دگر هیچ مگویید

سرمست همی‌گشت به بازار مرا یافت		بار دگر آن دلبر عیار مرا یافت
بگریختم از خانه خمار مرا یافت		پنهان شدم از نرگس مخمور مرا دید
پنهان شدنم چیست چو صد بار مرا یافت		بگریختنم چیست کز او جان نبرد کس
آن کس که در انبوهی اسرار مرا یافت		گفتم که در انبوهی شهرم کی بیابد
وی بخت که آن طره طرار مرا یافت		ای مژده که آن غمزه غماز مرا جست
آن سرو دو صد گلشن و گلزار مرا یافت		من از کف پا خار همی‌کردم بیرون
وان بلبل وان نادره تکرار مرا یافت		از گلشن خود بر سر من یار گل افشاند
امروز مه اندر بن انبار مرا یافت		من گم شدم از خرمن آن ماه چو کیله
اندر پی من بود به آثار مرا یافت		از خون من آثار به هر راه چکیدست
آن شیر گه صید به کهسار مرا یافت		چون آهو از آن شیر رمیدم به بیابان
با صبر و تأنی و به هنجار مرا یافت		آن کس که به گردون رود و گیرد آهو
صاید به سررشته جرار مرا یافت		در کام من این شست و من اندر تک دریا
آن لحظه که آن یار کم آزار مرا یافت		جامی که برد از دلم آزار به من داد
کان رطل گران سنگ سبکسار مرا یافت		این جان گران جان سبکی یافت و بپرید
کان اصل هر اندیشه و گفتار مرا یافت		امروز نه هوش است و نه گوش است و نه گفتار

دیوانه شدم بر سر دیوانه قلم نیست		زان شاه که او را هوس طبل و علم نیست
آن شخص خیالست ولی غیر عدم نیست		از دور ببینی تو مرا شخص رونده
اما نه چنین جان که به جز غصه و غم نیست		پیش آ و عدم شو که عدم معدن جانست
زیرا که در این خشک به جز ظلم و ستم نیست		من بی‌من و تو بی‌تو درآییم در این جو
کو آب حیاتست و به جز لطف و کرم نیست		این جوی کند غرقه ولیکن نکشد مرد

از خواجه بپرسید که این خانه چه خانه‌ست		این خانه که پیوسته در او بانگ چغانه‌ست
وین نور خدا چیست اگر دیر مغانه‌ست		این صورت بت چیست اگر خانه کعبه‌ست
این خانه و این خواجه همه فعل و بهانه‌ست		گنجی‌ست در این خانه که در کون نگنجد
با خواجه مگویید که او مست شبانه‌ست		بر خانه منه دست که این خانه طلسم‌ست
سلطان زمینست و سلیمان زمانه‌ست		فی الجمله هر آن کس که در این خانه رهی یافت
کاندر رخ خوب تو ز اقبال نشانه‌ست		ای خواجه یکی سر تو از این بام فروکن
گر ملک زمینست فسونست و فسانه‌ست		سوگند به جان تو که جز دیدن رویت
واله شده مرغان که چه دامست و چه دانه‌ست		حیران شده بستان که چه برگ و چه شکوفه‌ست
وین خانه عشق است که بی‌حد و کرانه‌ست		این خواجه چرخست که چون زهره و ماه‌ست
دل در سر زلف تو فرورفته چو شانه‌ست		چون آینه جان نقش تو در دل بگرفته‌ست
ای جان تو به من آی که جان آن میانه‌ست		در حضرت یوسف که زنان دست بریدند
از هر کی درآید که فلانست و فلانه‌ست		مستند همه خانه کسی را خبری نیست
تاریک کند آنک ورا جاش ستانه‌ست		شومست بر آستانه مشین خانه درآ زود
مستان هوا جمله دوگانه‌ست و سه گانه‌ست		مستان خدا گر چه هزارند یکی اند
کاندیشه ترسیدن اشکال زنانه‌ست		در بیشه شیران رو وز زخم میندیش
لیکن پس در وهم تو ماننده فانه‌ست		کان جا نبود زخم همه رحمت و مهرست
درکش تو زبان را که زبان تو زبانه‌ست		در بیشه مزن آتش و خاموش کن ای دل

تو ابر در او کش که به جز خصم قمر نیست		اندر دل هر کس که از این عشق اثر نیست
وی خوار عزیزی که در این ظل شجر نیست		ای خشک درختی که در آن باغ نرستست
زیرا که جز این عشق تو را خویش و پدر نیست		بسکل ز جز این عشق اگر در یتیمی
هر جان که به هر روز از این رنج بتر نیست		در مذهب عشاق به بیماری مرگست
می‌دان تو به تحقیق که از جنس بشر نیست		در صورت هر کس که از آن رنگ بدیدی
تنگش تو به بر گیر که جز تنگ شکر نیست		هر نی که بدیدی به میانش کمر عشق
منگر به چپ و راست که امکان حذر نیست		شمس الحق تبریز چو در دام کشیدت

مهمان توند ای شه و سلطان خرابات		از اول امروز حریفان خرابات
کو مست خرابست به فرمان خرابات		هرگز دل عشاق به فرمان کسی نیست
کز ابر برآ ای مه تابان خرابات		صد زهره ز اسرار به آواز درآمد
چون زنده شدیم از بت خندان خرابات		ما از لب و دندان اجل هیچ نترسیم
کاین رخت گرو کن بر دربان خرابات		بر گاو نهد رخت و به عشق آید جان مست
او کافر خویش است و مسلمان خرابات		هر جان که به شمس الحق تبریز دهد دل

ولیکن هوش او دایم برونست		همه خوف آدمی را از درونست
درون گرگی‌ست کو در قصد خونست		برون را می‌نوازد همچو یوسف
ولیکن آدمی او را زبونست		بدان زشتی به یک حمله بمیرد
که تا گردد الف چیزی که نونست		الف گشت‌ست نون می‌بایدش ساخت
بدیدستی چه امکان سکون‌ست		اگر نه خود عنایات خداوند
که صافی و لطیف و آبگون‌ست		نه عالم بد نه آدم بد نه روحی
نپنداری که این کار از کنونست		که او را بود حکم و پادشاهی
حقیقت بود و صد چندین فزونست		نمی‌گویم که در تقدیر شه بود
ورای هفت چرخ نیلگونست		خداوندی شمس الدین تبریز
شب و روز از هوس اندر جنونست		چو عقل کل بویی برد از وی
که همت‌های عالی جمله دونست		که پیش همت او عقل دیده‌ست
که منزلگاه او بالای سونست		کدامین سوی جویم خدمتش را
بر او جمله بازی و فسونست		هر آن مشکل که شیران حل نکردند
ز عین حال او این‌ها شجونست		نگفتم هیچ رمزی تا بدانی
که در خاکت عجایب‌ها فنونست		ایا تبریز خاک توست کحلم

مگو فردا که فی التأخیر آفات		بده یک جام ای پیر خرابات
که آمد موسی جانم به میقات		به جای باده درده خون فرعون
که شیران را ز صیادیست لذات		شراب ما ز خون خصم باشد
ز خون ما گرفتست این علامات		چه پرخونست پوز و پنجه شیر
که من از نفی مستم نی ز اثبات		نگیرم گور و نی هم خون انگور
نگردم همچو زاغان گرد اموات		چو بازم گرد صید زنده گردم
مصفا شو ز زاغی پیش مصفات		بیا ای زاغ و بازی شو به همت
ز خون عاشقان و زخم شهمات		نه خاکست این زمین طشتیست پرخون
نماید صبح را خود نور مشکات		خروسا چند گویی صبح آمد

نه خوابت آن حریفان را جواب است		ببستی چشم یعنی وقت خواب است
ولیکن چشم مستت را شتاب است		تو می‌دانی که ما چندان نپاییم
خطا می‌کن خطای تو صواب است		جفا می‌کن جفاات جمله لطف است
که ما را چشم و دل باری کباب است		تو چشم آتشین در خواب می‌کن
یکی گوید که این فعل شراب است		یکی گوید که این از عشق ساقیست
خدا داند که این عشق از چه باب است		می و ساقی چه باشد نیست جز حق

سبک برجه چه جای انتظارست		سماع از بهر جان بی‌قرارست
اگر مردی برو آن جا که یارست		مشین این جا تو با اندیشه خویش
که مرد تشنه را با این چه کارست		مگو باشد که او ما را نخواهد
که جان عشق را اندیشه عارست		که پروانه نیندیشد ز آتش
در آن ساعت هزار اندر هزارست		چو مرد جنگ بانگ طبل بشنید
که جان تو غلاف ذوالفقارست		شنیدی طبل برکش زود شمشیر
که ملک عشق ملک پایدارست		بزن شمشیر و ملک عشق بستان
که آب امروز تیغ آبدارست		حسین کربلایی آب بگذار

کسی داند که او را جان جانست		سماع آرام جان زندگانیست
که او خفته میان بوستان‌ست		کسی خواهد که او بیدار گردد
اگر بیدار گردد در زیان‌ست		ولیک آن کو به زندان خفته باشد
نه در ماتم که آن جای فغانست		سماع آن جا بکن کان جا عروسیست
کسی کان ماه از چشمش نهانست		کسی کو جوهر خود را ندیدهست
سماع این جهان و آن جهانست		کسانی را که روشان سوی قبله‌ست
همی‌گردند و کعبه در میانست		خصوصا حلقه‌ای کاندر سماعند
ور انگشت شکر خود رایگانست		اگر کان شکر خواهی همان جاست

رها کن تا بگیرد خوش گرفتست		دگربار این دلم آتش گرفتست
که خون دل همه مفرش گرفتست		دگربار این دلم خوابی بدیدست
جهان خورشید لشکرکش گرفتست		چو سایه کل فنا گردم ازیرا
ز لعل بار سلطان وش گرفتست		دلم هر شب به دزدی و خیانت
که مال خصم زیر کش گرفتست		کجا پنهان شود دزدی دزدی
ولی پایش حریف کش گرفتست		بسی جان که همی‌پرد ز قالب
به دندان گوشه ترکش گرفتست		ز ذوق زخم تیرش این دل من

از این پس عیش و عشرت بر مزیدست		بیا کامروز ما را روز عیدست
که روز خوش هم از اول پدیدست		بزن دستی بگو کامروز شادی‌ست
به هر سویی شکرها بردمیدست		زمین و آسمان‌ها پرشکر شد
جهان پرموج و دریا ناپدیدست		رسید آن بانگ موج گوهرافشان
ز چارم چرخ عیسی دررسیدست		محمد باز از معراج آمد
میی کز جام جان نبود پلیدست		هر آن نقدی کز این جا نیست قلبست
حریفانش جنید و بایزیدست		زهی مجلس که ساقی بخت باشد
ندانستم که حق ما را مریدست		خماری داشتم من در ارادت
چو دانستم که بختم می کشیدست		کنون من خفتم و پاها کشیدم

خراب و مست باشم کار اینست		مرا چون تا قیامت یار اینست
رخا زر زن تو را دینار اینست		ز کار و کسب ماندم کسبم اینست
چه چاره فعل آن دیدار اینست		نه عقلی ماند و نی تمیز و نی دل
به بلبل گفت گل گلزار اینست		گل صدبرگ دید آن روی خوبش
به سوی غیب آ طیار این‌ست		چو خوبان سایه‌های طیر غیبند
که جان را مدرسه و تکرار اینست		مکرر بنگر آن سو چشم می‌مال
شفای جان هر بیمار اینست		چو لب بگشاد جان‌ها جمله گفتند
سزای جبه و دستار اینست		گرو کردی به می دستار و جبه
هلا کو یوسف ار بازار اینست		خبر آمد که یوسف شد به بازار
کمینه لعب آن طرار اینست		فسونی خواند و پنهان کرد خود را
مسیحی باشم و زنار اینست		میان گر پیش غیر عشق بندم
تو را غسل قیامت وار اینست		دلا چون درفتادی در چنین حوض
ز نفس خود ببر اغیار اینست		مشین با خود نشین با هر که خواهی
دلم پاره‌ست و لاغ پار اینست		خمش کن خواجه لاغ پار کم گو
بهل اسرار را کاسرار اینست		خمش باش و در این حیرت فرورو

سفر بی‌روشنایی مصلحت نیست		ز همراهان جدایی مصلحت نیست
پس شاهی گدایی مصلحت نیست		چو ملک و پادشاهی دیده باشی
شما را این شمایی مصلحت نیست		شما را بی‌شما می‌خواند آن یار
از این پس بی‌نوایی مصلحت نیست		چو خوان آسمان آمد به دنیا
که مکر و بدنمایی مصلحت نیست		بگو آن حرص و آز راه زن را
تو را بی‌دست و پایی مصلحت نیست		چو پا داری برو دستی بجنبان
که بی‌پر در هوایی مصلحت نیست		چو پای تو نماند پر دهندت
که از دامش رهایی مصلحت نیست		چو پر یابی به سوی دام حق پر
هما را جز همایی مصلحت نیست		همای قاف قربی ای برادر
در این جو آشنایی مصلحت نیست		جهان جوی و صفا بحر و تو ماهی
به هنبازی خدایی مصلحت نیست		خمش باش و فنای بحر حق شو

که جانم بی‌تو دربند عظیمست		به جان تو که سوگند عظیمست
به لعلت آرزومند عظیمست		اگر چه خضر سیرآب حیاتست
ولی خاموشیم پند عظیمست		سخن‌ها دارم از تو با تو بسیار
اگر چه خر خردمند عظیمست		هر آن کز بیم تو خاموش باشد
ز بهر تو هنرمند عظیمست		هر آن کس کو هنر را ترک گوید
فکندن پیشت افکند عظیمست		فکندم خویش را چون سایه پیشت
سمرقند تو را قند عظیمست		که بغداد تو را داد بزرگست
اگر چه بنده خرسند عظیمست		حریصم کرد طمع داد قندت
که دل را با تو پیوند عظیمست		بریدستی مرا از خویش و پیوند
اگر چه گفت فرزند عظیمست		خمش کن همچو عشق ای زاده عشق
که زین شمس زرکند عظیمست		رکاب شمس تبریزی گرفتم

دگرگون گشته‌ای باز این چه شیوه‌ست		بگو ای یار همراز این چه شیوه‌ست
عجب ای چشم غماز این چه شیوه‌ست		عجب ترک خوش رنگ این چه رنگست
که ما را کشتی از ناز این چه شیوه‌ست		دگربار این چه دامست و چه دانه‌ست
یکی پرده برانداز این چه شیوه‌ست		دریدی پرده ما این چه پرده‌ست
زهی آواز دمساز این چه شیوه‌ست		بدان آواز جان دادن حلالست
که مثلش نیست هنباز این چه شیوه‌ست		مسلمانان شما این شور بینید
یکی پنهان سه غماز این چه شیوه‌ست		شراب و عشق و رنگم هر سه غماز

برای بنده خود لطف‌ها گفت		شنیدم مر مرا لطفت دعا گفت
که نیکی تو را جانا خدا گفت		چه گویم من مکافات تو ای جان
همه شب روی ماهت را دعا گفت		ولیکن جان این کمتر دعاگو

کز او آن بی‌قراری برقرارست		قرار زندگانی آن نگارست
که این سودا نه آن سودای پارست		مرا سودای تو دامن گرفته‌ست
مرا با یارکان اکنون چه کارست		منم سوزان در آتش‌های نو نو
بدان ماند که آن جان نگارست		همی‌نالد درون از بی‌قراری
نمی‌داند که اندر جانش خارست		چو از یاری تو را جان خسته گردد
نمی‌دانی که خاری در سرا رست		تو در جویی و خارت می‌خراشد
که شمس الدین تبریزی بهارست		گریزان شو از آن خار و به گل رو

که اغلب با صدایش زخم تیریست		صدایی کز کمان آید نذیریست
کاثر جستن عصای هر ضریریست		مؤثر را نگر در آب آثار
بصر جستن ز الهام بصیریست		پس لا تبصرونت تبصرونی‌ست
طلب‌ها گوش گیری و بشیریست		تو هر چه داری نه جویانش بودی
کثیرالزرع را طمع وفیریست		چنان کن که طلب‌ها بیش گردد
که دریای کرم توبه پذیریست		مشو نومید از ظلمی که کردی
که در توبه پذیری بی‌نظیریست		گناهت را کند تسبیح و طاعات
که می‌جوید کرم هر جا فقیریست		شکسته باش و خاکی باش این جا
که تا وا می‌خرد هر جا اسیریست		کرم دامن پر از زر کرد و آورد
بزرگی بخشد آن را که حقیریست		عزیزی بخشد آن کس را که خواری‌ست
زکات آن جا نیاید که امیریست		که هستی نیستی جوید همیشه
از این دو ضد را ضد خود ظهیریست		ازیرا مظهر چیزیست ضدش
چو گردد خشک پنهان چون ضمیریست		بود فرقی ز تری تا ترست خط
طبیعت‌ها عدو هر کثیریست		خمش کن گر چه شرحش بی‌شمارست

به وقت داد و بخشش شوربختست		مبر رنج ای برادر خواجه سختست
ولیکن سخت بی‌میوه درختست		اگر چه باغ را نیمی گرفته‌ست
مشو غره که او را سیم و رختست		گشاده ابروست و بسته کیسه
چه سود ار خواجه بر بالای تختست		دو دستش را به تخته دوختستند
سخااش مرده است و لخت لختست		وجودش گر چه یک پاره‌ست چون کوه

به زیر کوری اندر سینه دیدیست		ز بعد وقت نومیدی امیدیست
سیه نادیده کی داند سپیدیست		نبینی نور چون دانی تو کوری
نهان تصریف سلطان وحیدیست		قرین صد هزاران نقش و معنی
چو بادی رقص‌های شاخ بیدیست		که جنباننده این نقش و معنی‌ست
که بعد رنج روزه روز عیدیست		مشو نومید از دشنام دلدار
که هر نقصی کشاننده مزیدیست		که یبقی الحب ما بقی العتاب
یقین هر حادثی را خود ندیدیست		رها کن گفت به از گفت یابی

رفیق راه بی‌پایان کدامست		طبیب درد بی‌درمان کدامست
وگر جانست پس جانان کدامست		اگر عقلست پس دیوانگی چیست
که نی کفرست و نی ایمان کدامست		چراغ عالم افروز مخلد
درونش گوهر انسان کدامست		پر از درست بحر لایزالی
میان بندگان سلطان کدامست		غلامانه است اشیاء را قباها
طبیب عشق را دکان کدامست		یکی جزو جهان خود بی‌مرض نیست
که سرکش کیست سرگردان کدامست		خرد عاجز شد اندر فکر عاجز
که موزونات را میزان کدامست		بت موزون به بتخانه بسی جست
طلب کن درس خاموشان کدامست		چه قبله کرده‌ای این گفت و گو را

بگویم آنچ هرگز کس نگفته‌ست		چو با ما یار ما امروز جفتست
میندیش از کسی غماز خفته‌ست		همه مستند این جا محرمانند
نمی‌بینی درخت و گل شکفته‌ست		خزان خفت و بهاران گشت بیدار
زمین لب بسته است و گل نهفته‌ست		اگر یک روز باقی باشد از دی
که گوهرهای جانی جمله سفته‌ست		هلا در خواب کن اوباش تن را
وگر محرم شوی بستان که مفتست		خمش کن زردهی زان در نیابی

که عقل کل بدو مستست هیهات		زهی می کاندر آن دستست هیهات
سر نیزه زحل پستست هیهات		بر آن بالا برد دل را که آن جا
ز خویش و اقربا رسته‌ست هیهات		هر آن کو گشت بی‌خویش اندر این بزم
که پیشش که کمربسته‌ست هیهات		چو عنقا برپرد بر ذروه قاف
هزاران دست و پا خسته‌ست هیهات		عجایب بین که شیشه ناشکسته
چه جای صبر و آهسته‌ست هیهات		مرا گویی که صبر آهسته‌تر ران
که این جا پیر بایسته‌ست هیهات		بده آن پیر را جامی و بنشان
که خوش مغزست و شایسته‌ست هیهات		خصوصا جان پیری‌ها که عقل‌ست
همه عالم چو گلدسته‌ست هیهات		از آن باغ و ریاض بی‌نهایت
به دشتی رو کز او رسته‌ست هیهات		چو گلدسته‌ست پوسیده شود زود
که بس زیبا و برجسته‌ست هیهات		میی درکش به نام دلربایی
خرد را طوق بسکسته‌ست هیهات		ز بس خون‌ها که او دارد به گردن
بهای مشک بشکسته‌ست هیهات		شکن‌هایی که دارد طره او
که دل را گفت پیوسته‌ست هیهات		خمش کردم خموشانه به من ده

دگربار این چه شور و گفت و گویست		ز میخانه دگربار این چه بویست
زمین و آسمان پرهای و هوی‌ست		جهان بگرفت ارواح مجرد
اشارت کن خرابات از چه سوی‌ست		بیا ای عشق این می از چه خمست
نگنجد فکرتی کان همچو مویست		چه می‌گویم اشارت چیست کاین جا
که در فکر آنچ آید چارتویست		نیاید در نظر آن سر یک تو
که خانه کنده و رسوای کویست		چو ز اندیشه به گفت آید چه گویم
که دل بحرست و گفتن‌ها چو جویست		ز رسوایی به بحر دل رود باز
که آب جو و چه تن جامه شویست		خزینه دار گوهر بحر بدخوست

برون رو هی که خانه خانه ماست		در این خانه کژی ای دل گهی راست
رو آن جا که نه گرما و نه سرماست		چو بادی تو گهی گرم و گهی سرد
منم روز و همیشه روز رسواست		تو خواهی که مرا مستور داری
به جو اندرنگنجد جان که دریاست		تو میرابی که بر جو حکم داری
به پر و بال مردان را چه پرواست		تو پر و بال داری مرغ واری
مگس بر دوغ ما بازست و عنقاست		نجس در جوی ما آب زلالست
که ذره ذره از تابش ثریاست		صلا ای آفتاب لامکانی
از این تنگی که محراب و چلیپاست		بحمدالله به عشق او بجستیم
ندا می‌کن که یوسف خوب سیماست		دهل برگیر و در بازار می‌رو
که جان من ز جان خویش برخاست		دریدم پرده ناموس و سالوس

مرا در بی‌دلی درد و سقامست		تو را در دلبری دستی تمامست
حرامست و حرامست و حرامست		بجز با روی خوبت عشقبازی
مدامست و مدامست و مدامست		همه فانی و خوان وحدت تو
کدامست و کدامست و کدامست		چو چشم خود بمالم خود جز تو
لثامست و لثامست و لثامست		جهان بر روی تو از بهر روپوش
سلامست و سلامست و سلامست		به هر دم از زبان عشق بر ما
پیامست و پیامست و پیامست		ز هر ذره به گفت بی‌زبانی
غلامست و غلامست و غلامست		غم و شادی ما در پیش تختت
امامست و امامست و امامست		اگر چه اشتر غم هست گرگین
ختامست و ختامست و ختامست		پس آن اشتر شادی پرشیر
زمامست و زمامست و زمامست		تو را در بینی این هر دو اشتر
فطامست و فطامست و فطامست		نه آن شیری که آخر طفل جان را
نظامست و نظامست و نظامست		از آن شیری که جوی خلد از وی
لگامست و لگامست و لگامست		خمش کردم که غیرت بر دهانم

به هر دم هدیه ما را ده هزارست		چو آن کان کرم ما را شکارست
نهد چون قصد ما بر بام یارست		که ما را نردبان زرین و سیمین
که بر ما گنج و بر بیگانه مارست		بلادری‌ست در عالم نهانی
که ما را زر و سیم بی‌شمارست		به پیش ما خزینه سیم مشمر
دو صد چندین ز دست شهریارست		ز پروانه اگر این افترا بود

چراغ دیده و دیدار چونست		نگار خوب شکربار چونست
عجب آن طره طرار چونست		عجب آن غمزه غماز چونست
عجب آن رونق گلزار چونست		عجب آن شهره بازار خوبی
عجب در مهر دل دلدار چونست		دلم از مهر در ماتم نشسته‌ست
عجب آن یار بی این یار چونست		ز لطف خویش یارم خواند آن یار
عجب با بنده در اسرار چونست		به ظاهر بندگان را می‌نوازد
بدانستم که در ایثار چونست		چو اول دیدمش جانیم بخشید
یقین گشتی که در تکرار چونست		اگر دوباره کردی آن کرم را
بگرد اطلس رخسار چونست		عجب آن شعر اطلس پوش جعدش
که تا آن نرگس بیمار چونست		طبیب عاشقان را بازپرسید
عجب آن طره بلغار چونست		عجب آن نافه تاتار چونست
که بشکسته‌ست صد پرگار چونست		عجب بر دایره خط محقق
نپرسد روزکی کان زار چونست		من زارم اسیر ناله زیر
عجب آن دزد دزدافشار چونست		دلم دزد نظر او دزد این دزد
سری در غار کن کاین غار چونست		تو را ای دوست چون من یار غارم
نمایم خلق را نظار چونست		که تا بینم تو را جان برفشانم
نمودم شکل آن گفتار چونست		نهایت نیست گفتم را ولیکن

که هر سویی که گردد پیشش آبست		در این جو دل چو دولاب خرابست
به پیش روت آب اندر شتابست		وگر تو پشت سوی آب داری
که جان او به دست آفتابست		چگونه جان برد سایه ز خورشید
رخ خورشید آن دم در نقابست		اگر سایه کند گردن درازی
چو سیماب از خطر در اضطرابست		زهی خورشید کاین خورشید پیشش
بجز یک شب دگر در انسکابست		چو سیماب‌ست مه بر کف مفلوج
دگر فرقت کشد فرقت عذابست		به هر سی شب دو شب جمع‌ست و لاغر
ضحوکی عاشقان را خوی و دابست		اگر چه زار گردد تازه روی‌ست
که سوی بخت خندانش ایابست		زید خندان بمیرد نیز خندان
همیشه از سؤالست و جوابست		خمش کن زانک آفات بصیرت

شرابی ده که آرد در مراعات		ایا ساقی تویی قاضی حاجات
که نشناسم اشارات از عبارات		چنان گشتم ز مستی و خرابی
سبیلم کرد مادر بر خرابات		پدر بر خم خمرم وقف کردست
ز حال دی و فردا و خرافات		دو گوشم بست یزدان تا رهیدم
که آن جا رسم طاعاتست و زلات		دگرگون است کوی اهل تمییز
فرو روبیده این کو را ز آفات		در این کو کدخدا شاهی است باقی

سترون ساختی خود را ز ننگت		اگر حوا بدانستی ز رنگت
همه عالم شدی زنگی ز زنگت		سیاهی جانت ار محسوس گشتی
سرت را کس نکوبد جز به سنگت		تو آن ماری که سنگ از تو دریغ است
ز زشتی کی خورد مار و نهنگت		اگر دریا درافتی ای منافق
رها کن صورت نقش و پلنگت		مرا گویی که از معنی نظر کن
چه معنی گنجد اندر جان تنگت		چه گویم با تو ای نقش مزور
تو آن خوکی که نپذیرد فرنگت		هوای شمس تبریزی چو قدس است

کز او بر من روان باران تیرست		دو چشم آهوانش شیرگیرست
گواهانند کو بر جان امیرست		کمان ابروان و تیر مژگان
که بوی او به از مشک و عبیرست		چو زلف درهمش درهم از آنم
که دل زنجیر زلفش را اسیرست		در آن زلفین از آن می‌پیچد این جان
که ماه ما به خوبی بی‌نظیرست		مگو آن سرو ما را تو نظیری
اگر چه سر به پیش او حقیرست		بیندازم من این سر را به پیشش

ز خوف صاف ما آن یار مستست		چنان کاین دل از آن دلدار مستست
از این شادی دل غمخوار مستست		خمارش نشکنم الا به خونم
که در هر صبح آن خون خوار مستست		شفق وارم به هر صبحی به خون در
که چشم دلبر کین دار مستست		مده پند و مبر خونم به گردن

ما را همه عمر خود تماشاست		تا نقش خیال دوست با ماست
والله که میان خانه صحراست		آن جا که وصال دوستانست
یک خار به از هزار خرماست		وان جا که مراد دل برآید
بالین و لحاف ما ثریاست		چون بر سر کوی یار خسبیم
اندر شب قدر قدر ما راست		چون در سر زلف یار پیچیم
کهسار و زمین حریر و دیباست		چون عکس جمال او بتابد
در باد صدای چنگ و سرناست		از باد چو بوی او بپرسیم
هر پاره خاک حور و حوراست		بر خاک چو نام او نویسیم
زو آتش تیزاب سیماست		بر آتش از او فسون بخوانیم
نامش چو بریم هستی افزاست		قصه چه کنم که بر عدم نیز
پرمغزتر از هزار جوزاست		آن نکته که عشق او در آن جاست
این‌ها همه از میانه برخاست		وان لحظه که عشق روی بنمود
کلی مراد حق تعالاست		خامش که تمام ختم گشته‌ست

بیرون ز زمانه صورت ماست		می‌دان که زمانه نقش سوداست
بیرون همه کوه قاف و عنقاست		زیرا قفسی‌ست این زمانه
بر جوی فتاده سایه ماست		جویی‌ست جهان و ما برونیم
این جا نبود ولیکن این جاست		این جا سر نکته‌ای‌ست مشکل
بی او همه خنده گریه افزاست		جز در رخ جان مخند ای دل
زان روی که دل فراخ پهناست		آن دل نبود که باشد او تنگ
طوطی‌ست دل و عجب شکرخاست		دل غم نخورد غذاش غم نیست
زیرا که ره تو زیر و بالاست		مانند درخت سر قدم ساز
کان قوت مغز او هم از پاست		شاخ ار چه نظر به بیخ دارد

وان دود که از دلست پیداست		دود دل ما نشان سوداست
آن دل نبود مگر که دریاست		هر موج که می‌زند دل از خون
دل نیز به دشمنی چه برخاست		بیگانه شدند آشنایان
هر جا که ملامت‌ست آن جاست		هر سوی که عشق رخت بنهاد
زیرا که قدیم خانه ماست		ما نگریزیم از این ملامت
زان روی که عشق شمع دل‌هاست		در عشق حسد برند شاهان
کاین عشق به حجره‌های بالاست		پا بر سر چرخ هفتمین نه
در مجلس عشق سخت رسواست		هشیار مباش زان که هشیار
گر چشم ببسته‌ست بیناست		میری مطلب که میر مجلس
این گرد سیاه بین که برخاست		این عشق هنوز زیر چادر
پیداست که سخت خوب و زیباست		هر چند که زیر هفت پرده‌ست
شمعست و شراب و یار تنهاست		شب خیز کنید ای حریفان

ای نام تو این که می‌نتان گفت		دل آمد و دی به گوش جان گفت
سوزنده آنک در نهان گفت		درنده آنک گفت پیدا
آن کس که ز بی‌نشان نشان گفت		چه عذر و بهانه دارد ای جان
رازی که میان گلستان گفت		گل داند و بلبل معربد
آموخت ز بانگ بلبلان گفت		آن کس نه که از طریق تحصیل
آن ابروهای چون کمان گفت		صیادی تیر غمزه‌ها را
در پاسخ آن چه آسمان گفت		صد گونه زبان زمین برآورد
با او که حدیث نردبان گفت		ای عاشق آسمان قرین شو
هر کس سخنی ز خاندان گفت		زان شاهد خانگی نشان کو
هر سایه نشین ز سایه بان گفت		کو شعشعه‌های قرص خورشید
زان چند سخن که این زبان گفت		با این همه گوش و هوش مستست
مشغول شد و به ترک کان گفت		چون یافت زبان دو سه قراضه
ترک بازار و این دکان گفت		وز ننگ قراضه جان عاشق
خاموش کنم چو او چنان گفت		در گوشم گفت عشق بس کن

یا قصه چشمه حیاتت		گویم سخن شکرنباتت
کز بهر چه شاه کرد ماتت		رخ بر رخ من نهی بگویم
کز خرمن خود دهد زکاتت		در خرمنت آتشی درانداخت
تا بازخرد ز ترهاتت		سرسبز کند چو تره زارت
خوش باش که می‌دهد نجاتت		در آتش عشق چون خلیلی
کز عشق دریده شد براتت		عقلت شب قدر دید و صد عید
سوگند نمی‌خورم به ذاتت		سوگند به سایه لطیفت
چون غرقه شدند در صفاتت		در ذات تو کی رسند جان‌ها
تا پاک کند ز سیئاتت		چون جوی روان و ساجدت کرد
تا بازکشد به بی‌جهاتت		از هر جهتی تو را بلا داد
می‌خندد عشق بر ثباتت		گفتی که خمش کنم نکردی

کز وی دل و عقل بی‌قراریست		در شهر شما یکی نگاریست
هر باغی را از او بهاریست		هر نفسی را از او نصیبیست
در هر راهی از او غباریست		در هر کویی از او فغانیست
هر چشم از او در اعتباریست		در هر گوشی از او سماعیست
کاین جا ما را عظیم کاریست		در کار شوید ای حریفان
کاین جا پنهان لطیف یاریست		پنهان یاری به گوش من گفت
کز تعبیه‌هاش دل نزاریست		او بد که به این طریق می‌گفت
کان لهجه از آن شهریاریست		او بود رسول خویش و مرسل
روحست و نهان و آشکاریست		نوحست و امان غرقگانست
چون پهلوی تو شکرنثاریست		گرد ترشان مگرد زین پس
کان شهوت نیز برگذاریست		گرد شکران طبع کم گرد
این جا سر وقت پایداریست		این جا شکریست بی‌نهایت
کو را حدیست یا کناریست		خاموش کن ای دل و مپندار

قفل آمد و آن کلید با ماست		آمد رمضان و عید با ماست
وان نور که دیده دید با ماست		بربست دهان و دیده بگشاد
وان کش که دل آفرید با ماست		آمد رمضان به خدمت دل
گنج دل ناپدید با ماست		در روزه اگر پدید شد رنج
هر چند تن پلید با ماست		کردیم ز روزه جان و دل پاک
کم شو که همه مرید با ماست		روزه به زبان حال گوید
منصور و ابایزید با ماست		چون هست صلاح دین در این جمع

آن در لب عاشقان چو حلواست		گر جام سپهر زهرپیماست
از جای برو که جای این جاست		زین واقعه گر ز جای رفتی
جز آتش عشق دود و سوداست		مگریز ز سوز عشق زیرا
در پختنت آتشست کاستاست		دودت نپزد کند سیاهت
دودآلودست و خام و رسواست		پروانه که گرد دود گردد
آن را که چنین سفر مهیاست		از خانه و مان به یاد ناید
موسیست رفیق من و سلواست		از شهر مگو که در بیابان
هر لحظه طبیب تو مسیحاست		صحبت چه کنی که در سقیمی
هر مسخره را رهست و گنجاست		دلتنگ خوشم که در فراخی
در وی شه دلنواز تنهاست		چون خانه دل ز غم شود تنگ
تنگی دلم امان و غوغاست		دل تنگ بود جز او نگنجد
پس روترشی رهایی ماست		دندان عدو ز ترس کندست
هم معدن گوهرست و دریاست		خاموش که بحر اگر ترش روست

پاچه نخورم که استخوان‌ست		من سر نخورم که سر گران‌ست
من نور خورم که قوت جان‌ست		بریان نخورم که هم زیان‌ست
من زر نخوهم که بازخواهند		من سر نخوهم که باکلاهند
من کبک خورم که صید شاهند		من خر نخوهم که بند کاهند
کس را نگزم که نی سگم من		بالا نپرم نه لک لکم من
که عاشق روی ایبکم من		لنگی نکنم نه بدتکم من
پرنم نشوم نه برکه‌ام من		ترشی نکنم نه سرکه‌ام من
قانع بزیم که مکه‌ام من		سرکش نشوم نه عکه‌ام من
یک کوزه مثلثم ندادی		دستار مرا گرو نهادی
ما را کم نیست هیچ شادی		انصاف بده عوان نژادی
آن باده که گفته‌ای به من ده		سالار دهی و خواجه ده
در کس زنان خویشتن نه		ور دفع دهی تو و برون جه
ذوق دهنست و نشو جان‌ست		من عشق خورم که خوشگوارست
از پاچه سر مرا زیانست		خوردم ز ثرید و پاچه یک چند
ما را و کسی که اهل خوانست		زین پس سر پاچه نیست ما را

سر می‌گوید به گوش جانت		گر می‌نکند لبم بیانت
بس هم سخن است با نهایت		گر لب ز سلام تو خموش است
جان بگرفته است در میانت		تن از تو همی‌کند کرانه
جانش بکشید چون کمانت		صورت اگرت چو تیر انداخت
در گوش ضمیر رازدانت		هرچ از تو نهان کند بگوید
بازآرد دل کمرکشانت		این دم اگر از میان برونی
در ظاهر کرده امتحانت		در باطن کرده خاص خاصت
بس باشد این کشش نشانت		خامش که چو در تو این غم انداخت

گفتم کاین راه ترک کامست		پرسید کسی که ره کدامست
در جست رضای آن همامست		ای عاشق شاه دان که راهت
پس جست مراد خود حرامست		چون کام و مراد دوست جویی
کاین عشق صوامع کرامست		شد جمله روح عشق محبوب
ما را سر کوه این تمامست		کم از سر کوه نیست عشقش
جان را ز جمال او نظامست		غاری که در اوست یار عشقست
تعیین بنمی کنم کدامست		هر چت که صفا دهد صوابست
کاندر دو جهان تو را امامست		خامش کن و پیر عشق را باش

چون همره عاشق آن قدیمست		مر عاشق را ز ره چه بیمست
او را که خدای جان ندیمست		از رفتن جان چه خوف باشد
در طلعت خوب خود مقیمست		اندر سفرست لیک چون مه
آن کس که سبکتر از نسیمست		کی منتظر نسیم باشد
تا ظن نبری که آن دو نیمست		عشق و عاشق یکی‌ست ای جان
هم منعم خویش و هم نعیمست		چون گشت درست عشق عاشق
در پیش سهیل چون ادیمست		او در طلب چنین درستی
دری‌ست اگر چه او یتیمست		چون رفت در این طلب به دریا
مر حاتم را مگو کریمست		ای دیده کرم ز شمس تبریز

زنجیر هزار دل کشیده‌ست		امروز جنون نو رسیده‌ست
پهلوی جوال‌ها دریده‌ست		امروز ز کندهای ابلوج
آن یوسف حسن را خریده‌ست		باز آن بدوی به هجده‌ای قلب
در نرگس و یاسمن چریده‌ست		جان‌ها همه شب به عز و اقبال
چالاک و لطیف و برجهیده‌ست		تا لاجرم از بگاه هر جان
از سنگ و کلوخ بردمیده‌ست		امروز بنفشه زار و لاله
در بهمن میوه‌ها پزیده‌ست		بشکفت درخت در زمستان
در عالم کهنه آفریده‌ست		گویی که خدای عالمی نو
کت عشق ز عاشقان گزیده‌ست		ای عارف عاشق این غزل گو
آن سیمبرت مگر گزیده‌ست		بر چهره چون زر تو گازیست
کاندر غم او بسی طپیده‌ست		شاید که نوازد آن دلی را
کامروز نیابت دو دیده‌ست		خاموش و تفرج چمن کن

او را به طواف رهبری هست		آن را که در آخرش خری هست
زین در همه خارش وگری هست		بازار جهان به کسب برپاست
هر جای که شور یا شری هست		تا خارششان همی‌کشاند
کو را به درونه گوهری هست		در یم صدفی قرار گیرد
در جستن درش معبری هست		اما صدفی که در ندارد
در جستن قطره‌اش سری هست		گه در یم و گاه سوی ساحل
آن راست سکون که مخبری هست		خاموش و طمع مکن سکینه

در خشم مباش و در مکافات		ای گشته ز شاه عشق شهمات
در جان بقای خویش جنات		در باغ فنا درآ و بنگر
بینی ز ورای این سماوات		چون پیشترک روی تو از خود
وز نور قدیم چتر و رایات		سلطان حقایق و معانی
کز بهر نشان بود کرامات		چون گشت عیان مجو کرامت
چون غرقه شود کجاست هیهات		تا ساحل بحر سیل پیداست
صد خدمت و صد سلام از مات		ما مات تویم شمس تبریز

ای جان و هزار جان شکارت		ای کرده میان سینه غارت
جز کشتن خلق چیست کارت		جز کشتن عاشقان چه شغلت
ای جان جهانیان نثارت		می‌کش که درست باد دستت
از غمزه چشم پرخمارت		بس کشته زنده را که دیدم
در آتش عشق بی‌قرارت		بس ساکن بی‌قرار دیدم
گر رنجه شوی کنی زیارت		یک مرده به خاک درنماند
بر بوی کنار بی‌کنارت		جان بوسد خاک تو به هر دم

استیزه کن و گران فروش است		آن خواجه اگر چه تیزگوش است
ایمن گشتم که او خموش است		من غره به سست خنده او
بحری است که زیر که به جوش است		هش دار که آب زیر کاه است
این جا چه کنی که قفل هوش است		هر جا که روی هش است مفتاح
مغرور مشو که روی پوش است		در روی تو بنگرد بخندد
چون چنگ همیشه در خروش است		هر دل که به چنگ او درافتاد
طواف ویند زانک نوش است		با این همه روح‌ها چه زنبور
در گور مقیم همچو موش است		شیری است که غم ز هیبت او
عالم به چه در حدیث دوش است		شمس تبریز روز نقد است

تا بازروم که کار خامست		آن ره که بیامدم کدامست
در مذهب عاشقان حرامست		یک لحظه ز کوی یار دوری
والله که اشارتی تمامست		اندر همه ده اگر کسی هست
پابسته این شگرف دامست		صعوه ز کجا رهد که سیمرغ
آن جا بنشین که خوش مقامست		آواره دلا میا بدین سو
وان باده طلب که باقوامست		آن نقل گزین که جان فزایست
باقی همه جنگ و ننگ و نامست		باقی همه بو و نقش و رنگست
چون مستی و این کنار بامست		خاموش کن و ز پای بنشین

هر جای که خرمی‌ست ما راست		ای از کرم تو کار ما راست
تا جام شراب وصل برجاست		عاشق به جهان چه غصه دارد
کو منتظر اشارت ماست		هر باد چغانه‌ای گرفته
اندر پس پرده طرفه بت‌هاست		هر آب چو پرده دار گشته
ماننده راح روح افزاست		هر بلبل مست بر نهالی
چون گرسنگی قوم شش تاست		بسیار مگو که وقت آش است

هین که بس تاریک رویی ای گرفته آفتابت		هین که گردن سست کردی کو کبابت کو شرابت
چون کلیدش را شکستی از کی باشد فتح بابت		یاد داری که ز مستی با خرد استیزه بستی
آب حیوان را ببستی لاجرم رفتست آبت		در غم شیرین نجوشی لاجرم سرکه فروشی
نک محک عشق آمد کو سؤالت کو جوابت		بوالمعالی گشته بودی فضل و حجت می‌نمودی
خواب بود و آن فنا شد چونک از سر رفت خوابت		مهتر تجار بودی خویش قارون می‌نمودی
می‌خور اکنون آنچ داری دوغ آمد خمر نابت		بس زدی تو لاف زفتی عاقبت در دوغ رفتی
اندر الواح ضمیری تا نیاید در کتابت		مخلص و معنی این‌ها گر چه دانی هم نهان کن

عشق آن دلدار ما را ذوق و جانی دیگرست		عاشقان را گر چه در باطن جهانی دیگرست
سینه عشاق او را غیب دانی دیگرست		سینه‌های روشنان بس غیب‌ها دانند لیک
زانک مر اسرار او را ترجمانی دیگرست		بس زبان حکمت اندر شوق سرش گوش شد
تا بدانی کان مهم را آسمانی دیگرست		یک زمین نقره بین از لطف او در عین جان
لیک حق را در حقیقت نردبانی دیگرست		عقل و عشق و معرفت شد نردبان بام حق
لیک آن جان را از آن سو پاسبانی دیگرست		شب روان از شاه عقل و پاسبان آن سو شوند
وحیشان آمد که دل را دلستانی دیگرست		دلبران راه معنی با دلی عاجز بدند
لب فروبندید کو را همزبانی دیگرست		ای زبان‌ها برگشاده بر دل بربوده‌ای
زانک اندر عین دل او را عیانی دیگرست		شمس تبریزی چو جمع و شمع‌ها پروانه‌اش

همچو خاتونان مه رو می‌خرامند این صفات		خلق‌های خوب تو پیشت دود بعد از وفات
وان دگر از لعل و شکر پیش بازآرد زکات		آن یکی دست تو گیرد وان دگر پرسش کند
مسلمات مؤمنات قانتات تائبات		چون طلاق تن بدادی حور بینی صف زده
صبر تو و النازعات و شکر تو و الناشطات		بی عدد پیش جنازه می‌دود خوهای تو
در تو آویزند ایشان چون بنین و چون بنات		در لحد مونس شوندت آن صفات باصفا
بسط جانت عرصه گردد از برون این جهات		حله‌ها پوشی بسی از پود و تار طاعتت
زانک پیدا شد بهشت عدن ز افعال ثقات		هین خمش کن تا توانی تخم نیکی کار تو

چون نبینی بی‌جهت را نور او بین در جهات		چون نداری تاب دانش چشم بگشا در صفات
مسلمات مؤمنات قانتات تائبات		حوریان بین نوریان بین زیر این ازرق تتق
هر یکی شمع طراز و هر یکی صبح نجات		هر یکی با نازباز و هر یکی عاشق نواز
هر یکی شکرستان و هر یکی کان نبات		هر یکی بسته دهان و موشکاف اندر بیان
در فقیری می‌خرام و می‌ستان ز ایشان زکات		جان کهنه می‌فشان و جان تازه می‌ستان
تا چو عیسی فارغ آیی از بنین و از بنات		شیر جان زین مریمان خور چونک زاده ثاینی
ای که هر روزت چو عید و هر شبت قدر و برات		روز و شب را چون دو مجنون درکشان در سلسله
عقل مسکین گشت مات و جان میان برد و مات		چونک شه بنمود رخ را اسب شد همراه پیل
کوه جودی عاجز آید پیش ایشان در ثبات		عاشقان را وقت شورش ابله و شپشپ مبین
تره زار دل نبیند درفتد در ترهات		جان جمله پیشه‌ها عشقست اما آنک او
پیش او میرم بگویم اقتلونی یا ثقات		من خمش کردم چو دیدم خوشتر از خود ناطقی
از طرب در جنبش آید هم رمیم و هم رفات		شمس تبریزی چو بگشاید دهان چون شکر
چند گویی فاعلاتن فاعلاتن فاعلات		رو خمش کن قول کم گو بعد از این فعال باش

نیم نانی دررسد تا نیم جانی در تنست		خاک آن کس شو که آب زندگانش روشنست
گفت آری من قصابم گردران با گردنست		گفتمش آخر پی یک وصل چندین هجر چیست
آن نگنجد در نظر چه جای پیدا کردنست		دی تماشا رفته بودم جانب صحرای دل
در دو عالم می‌نگنجد آنچ در چشم منست		چشم مست یار گویان هر زمان با چشم من
آنچ دل را جان جان و دیدگان را دیدنست		رو فزون شو از دو عالم تا بریزم بر سرت
می‌زند پهلو که وقت عقد و کابین کردنست		ذره ذره عاشقانه پهلوی معشوق خویش
غنچه آن جا سنبلست و سرو آن جا سوسنست		اندر آن پیوند کردن آب و آتش یک شده‌ست
بشنو از بالا نه وقت زیر و بالا گفتنست		زیر پاشان گنج‌ها و سوی بالا باغ‌ها
ذوق آن اندر سرست و طوق آن در گردنست		من اگر پیدا نگویم بی‌صفت پیداست آن
صد زبان دارم چو تیغ اما به وصفت الکنست		شمس تبریزی تو خورشیدی چه گویم مدح تو

خدمت اندر دست هست و دوستی در دست نیست		خدمت بی‌دوستی را قدر و قیمت هست نیست
هیچ خدمت جز محبت در جهان پیوست نیست		دوستی در اندرون خود خدمتی پیوسته است
عشق گوید دوغ خورد و دوغ خورد او مست نیست		ور تو مستی می‌نمایی در محبت چون نه‌ای
چند خود را پست دارد آن کسی کو پست نیست		پست و بالا چند یازد از تکلف در هوا
وانگهان پنداشته خود را که اندر شست نیست		همچو ماهی مانده در دام جهان زان بحر دور

گر چه با من می‌نشینی چون چنینی سود نیست		چون دلت با من نباشد همنشینی سود نیست
در میان جو درآیی آب بینی سود نیست		چون دهانت بسته باشد در جگر آتش بود
چون نباشد نان و نعمت صحن و سینی سود نیست		چونک در تن جان نباشد صورتش را ذوق نیست
چون نباشد آدمی را راه بینی سود نیست		گر زمین از مشک و عنبر پر شود تا آسمان
گر هزاران یار و دلبر می‌گزینی سود نیست		تا ز آتش می‌گریزی ترش و خامی چون پنیر

میر مست و خواجه مست و یار مست اغیار مست		ساربانا اشتران بین سر به سر قطار مست
باغ مست و راغ مست و غنچه مست و خار مست		باغبانا رعد مطرب ابر ساقی گشت و شد
آب مست و باد مست و خاک مست و نار مست		آسمانا چند گردی گردش عنصر ببین
روح مست و عقل مست و خاک مست اسرار مست		حال صورت این چنین و حال معنی خود مپرس
ذره ذره خاک را از خالق جبار مست		رو تو جباری رها کن خاک شو تا بنگری
مدتی پنهان شدست از دیده مکار مست		تا نگویی در زمستان باغ را مستی نماند
روزکی دو صبر می‌کن تا شود بیدار مست		بیخ‌های آن درختان می نهانی می‌خورند
با چنان ساقی و مطرب کی رود هموار مست		گر تو را کوبی رسد از رفتن مستان مرنج
دوستان ز اقرار مست و دشمنان ز انکار مست		ساقیا باده یکی کن چند باشد عربده
باده تا در سر نیفتد کی دهد دستار مست		باد را افزون بده تا برگشاید این گره
هر دو ناهموار باشد چون رود رهوار مست		بخل ساقی باشد آن جا یا فساد باده‌ها
زانک از این گلگون ندارد بر رخ و رخسار مست		روی‌های زرد بین و باده گلگون بده
زان اگر خواهد بنوشد روز صد خروار مست		باده‌ای داری خدایی بس سبک خوار و لطیف
کافر و مؤمن خراب و زاهد و خمار مست		شمس تبریزی به دورت هیچ کس هشیار نیست

وان حیات باصفای باوفا مست آمدست		مطربا این پرده زن کان یار ما مست آمدست
کو بدین شیوه بر ما بارها مست آمدست		گر لباس قهر پوشد چون شرر بشناسمش
ای برادر دم مزن کاین دم سقا مست آمدست		آب ما را گر بریزد ور سبو را بشکند
کاین سلیم القلب را بین کز کجا مست آمدست		می‌فریبم مست خود را او تبسم می‌کند
آب و آتش بیخود و خاک و هوا مست آمدست		آن کسی را می‌فریبی کز کمینه حرف او
برجهم از گور خود کان خوش لقا مست آمدست		گفتمش گر من بمیرم تو رسی بر گور من
با خدا باقی بود آن کز خدا مست آمدست		گفت آن کاین دم پذیرد کی بمیرد جان او
روی ساقی بین که خندان از بقا مست آمدست		عشق بی‌چون بین که جان را چون قدح پر می‌کند
کز الست این عشق بی‌ما و شما مست آمدست		یار ما عشق است و هر کس در جهان یاری گزید

گر نه لطف او بود پس عیش را بنیاد چیست		گر ندید آن شادجان این گلستان را شاد چیست
پس هزاران صومعه در محو جان آباد چیست		گر خرابات ازل از تاب رویش پر نگشت
جان بااقبال ما با عشق او همزاد چیست		جان ما با عشق او گر نی ز یک جا رسته‌اند
پس به دیوان سرای عاشقان بیداد چیست		گر نه پرتوهای آن رخسار داد حسن داد
پس درون گنبد دل غلغله و فریاد چیست		ساکنان آب و گل گر عشق ما را محرمند
پس دماغ عاشقان پرآتش و پرباد چیست		گر نه آتش می‌زند آتش رخی در جان نهان
صد هزاران مشعله همچون شب میلاد چیست		گر نه آتش رنگ گشتی جان‌ها در لامکان
لطف نقد اولین و وعده و میعاد چیست		گر نه تقصیر است از جان در فدا گشتن در او
صد هزاران جان قدسی هر دمش منقاد چیست		گر نه شمس الدین تبریزی قباد جان‌ها است

هر حریفی کو بخسبد والله از اصحاب نیست		جمع باشید ای حریفان زانک وقت خواب نیست
هر که او گردان و نالان شیوه دولاب نیست		روی بستان را نبیند راه بستان گم کند
می‌دوانی سوی آن جو کاندر آن جو آب نیست		ای بجسته کام دل اندر جهان آب و گل
تا نگوید شب روی کامشب شب مهتاب نیست		ز آسمان دل برآ ماها و شب را روز کن
گر دلم لرزان ز عشقش چون دل سیماب نیست		بی خبر بادا دل من از مکان و کان او

دلبری خواهم که از وی مرده را آسایش است		چشمه‌ای خواهم که از وی جمله را افزایش است
سنگ و گوهر هر دو را از فضل او بخشایش است		بنده بحر محیطم کز محیطی برتر است
زاغ را خالی ندارد گر چه بی‌آرایش است		باغ و طاووسند هر یک از جمالش بانصیب
عاشق اندر ذوق باشد گر چه در پالایش است		صورت ار نقصان پذیرد نیست معنی را کمی
گر چه اندر قالب او در خانه آلایش است		بنگر اندر جان که هست او از بلندی بی‌خبر
صحن را افروزش است و بام را اندایش است		شمس تبریزی قدومت خانه اقبال را

هر چه گفت و گوی خلق آن ره ره عشاق نیست		عشق اندر فضل و علم و دفتر و اوراق نیست
این شجر را تکیه بر عرش و ثری و ساق نیست		شاخ عشق اندر ازل دان بیخ عشق اندر ابد
کاین جلالت لایق این عقل و این اخلاق نیست		عقل را معزول کردیم و هوا را حد زدیم
چون شدی معشوق از آن پس هستیی مشتاق نیست		تا تو مشتاقی بدان کاین اشتیاق تو بتی است
چونک تخته و مرد فانی شد جز استغراق نیست		مرد بحری دایما بر تخته خوف و رجا است
زانک بود تو سراسر جز سر خلاق نیست		شمس تبریزی تویی دریا و هم گوهر تویی

جمله شاهانند آن جا بندگان را بار نیست		در ره معشوق ما ترسندگان را کار نیست
نزد این اقبال ما فرخندگی جز عار نیست		گر تو نازی می‌کنی یعنی که من فرخنده‌ام
نزد این سلطان ما آن جمله جز زنار نیست		گر به فقرت ناز باشد ژنده برگیر و برو
زانک ما را زین صفت پروای آن انوار نیست		گر تو نور حق شدی از شرق تا مغرب برو
زانک این اسرار ما را خوی آن اسرار نیست		گر تو سر حق بدانستی برو با سر باش
زان که این میدان ما جولانگه مکار نیست		راست شو در راه ما وین مکر را یک سوی نه
جز به سوی راه تبریز اسب ما رهوار نیست		شمس دین و شمس دین آن جان ما اینک بدان
زانک هشیاری مرا خود مذهب آزار نیست		مست بودم فاش کردم سر خود با یارکان
حد ما خود ای برادر لایق پرگار نیست		گر نهی پرگار بر تن تا بدانی حد ما
خاک پاشی دو عالم پیش ما در کار نیست		خاک پاشی می‌کنی تو ای صنم در راه ما
جان ما را اندر آن جا کاسه و ادرار نیست		صوفیان عشق را خود خانقاهی دیگر است
زانک ما را اشتهای جنت و ابرار نیست		در تک دوزخ نشستم ترک کردم بخت را

در شعاعش همچو ذره جان من رقصان شدست		آفتاب امروز بر شکل دگر تابان شدست
یار چوگان زلف مه رو میر این میدان شدست		مشتری در طالع است و ماه و زهره در حضور
هش که دارد عقل دارد عقل خود پنهان شدست		هر قدح کز می دهد گوید بگیر و هوش دار
خوان رحمت گسترید و ساقی اخوان شدست		بزم سلطان است این جا هر که سلطانی است نوش
پا چه باشد سر چه باشد پا و سر یک سر شدست		ساقیا پایان رسیدی عشق را از سر بگیر

وز جمال لایزالی هفت و پنج و چار مست		از سقاهم ربهم بین جمله ابرار مست
خم و کوزه حوض کوثر از می جبار مست		این قیامت بین که گویی آشکارا شد ز غیب
در بهشت عشق تجری تحتها الانهار مست		تن چو سایه بر زمین و جان پاک عاشقان
ذره ذره هر دو عالم گشته موسی وار مست		چون فزون گردد تجلی از جمال حق ببین
در شفاعت مو به موی احمد مختار مست		از تقاضاهای مستان وز جواب لن تران
از شراب آن سری گردد سر و دستار مست		او سر است و ما چو دستار اندر او پیچیده‌ایم
شهر پرآشوب بین و جمله بازار مست		یوسف مصری فروکن سر به مصر اندرنگر
عرش و کرسی آسمان‌ها این همه کردار مست		گر بگویم ای برادر خیره مانی زین عجب
از شراب عشق گشتست این در و دیوار مست		شمس تبریزی برآمد در دلم بزمی نهاد

آخر ای کان شکر وقت شکرریزی شدست		آخر ای دلبر نه وقت عشرت انگیزی شدست
وقت آن کز لطف خود با ما درآمیزی شدست		تو چو آب زندگانی ما چو دانه زیر خاک
زانک جمله چیزها چیزی ز بی‌چیزی شدست		گر بپوسم همچو دانه عاقبت نخلی شوم
زانک از لطف تو ز آتش تندی و تیزی شدست		زین سپس با من مکن تیزی تو ای شمشیر حق
گفتم آخر جان جان زین سان ز بی‌چیزی شدست		جان کشیدم پیش عشقش گفت کو چیزی دگر
شمس تبریزی حجاب شمس تبریزی شدست		چون حجاب چشم دل شد چشم صورت لاجرم

وین همه اوصاف رسوا معدنش آب و گلست		چون نظر کردن همه اوصاف خوب اندر دلست
مشکل این ترک هوا و کاشف هر مشکلست		از هوا و شهوت ای جان آب و گل می صد شود
چون بشد علت ز تو پس نقل منزل منزلست		وین تعلل بهر ترکش دافع صد علتست
ور نه علت باقی و درمانت محو و زایلست		لیک شرطی کن تو با خود تا که شرطی نشکنی
صد هزاران حاصل جان از درونت حاصلست		چونک طبعت خو کند با شرط تندش بعد از آن
هر دمی رویی نماید روی آن کو کاهلست		پس تو را آیینه گردد این دل آهن چنانک
آن امانت چونک شد محمول جان را حاملست		پس تو را مطرب شود در عیش و هم ساقی شود
شهره گردد از تو آن گنجی که آن بس خاملست		فارغ آیی بعد از آن از شغل و هم از فارغی
ذوق آن برقی بود تا در دهان آکلست		گر چه حلواها خوری شیرین نگردد جان تو
کاین حجاب و حائل‌ست آن سوی آن چون مایلست		این طبیعت کور و کر گر نیست پس چون آزمود
در پی رنج و بلاها عاشق بی‌طایلست		لیک طبع از اصل رنج و غصه‌ها بررسته‌ست
و اندر آن کبرش تواضع‌های بی‌حد شاکلست		در تواضع‌های طبعت سر نخوت را نگر
شرح و تأویلی بکن وادانک این بی‌حائلست		هر حدیث طبع را تو پرورش‌هایی بدش
با مؤید این طریقت ره روان را شاغلست		هر یکی بیتی جمال بیت دیگر دانک هست
از خدا می‌خواه شیرینی اجل کان آجلست		ور تو را خوف مطالب باشد از اشهادها
جز به سوی بی‌سوی‌ها کان دگر بی‌حاصلست		هر طرف رنجی دگرگون فرض کن آن گاه برو
غصه ماران ببینی زانک این چون سلسله‌ست		تو وثاق مار آیی از پی ماری دگر
وان گهت او متهم دارد که این هم باطلست		تا نگویی مار را از خویش عذری زهرناک
آن مزاجش گرم باید کاین نه کار پلپلست		از حدیث شمس دین آن فخر تبریز صفا

تا خیالت درنیاید پای کوبان چاره نیست		اندرآ ای مه که بی‌تو ماه را استاره نیست
خود گرفتم کاین دل ما جز که و جز خاره نیست		چون خیالت بر که آید چشمه‌ها گردد روان
لعل شد سنگی دگر کز لطف تو آواره نیست		آتش از سنگی روان شد آب از سنگی دگر
مرده را تو زنده کردی بارها یک باره نیست		بارها لطف تو را من آزمودم ای لطیف
وین دل گریان من جز کودک گهواره نیست		ابر رحمت هر سحر گر می‌ببارد آن ز تست
لیک اندر دست من زان پاره‌ها یک پاره نیست		همچو کوه طور از غم این دلم صدپاره شد
تا جهد استاره‌ای کز ابر یک استاره نیست		آهن برهان موسی بر دل چون سنگ زد

عاقلان را بر زبان و عاشقان را در دلست		نقش بند جان که جان‌ها جانب او مایلست
باقیات الصالحات است آنک در دل حاصلست		آنک باشد بر زبان‌ها لا احب الافلین
از زمین تا آسمان‌ها منزل بس مشکلست		دل مثال آسمان آمد زبان همچون زمین
وین زبان چون ناودان باران از این جا نازلست		دل مثال ابر آمد سینه‌ها چون بام‌ها
سینه چون آلوده باشد این سخن‌ها باطلست		آب از دل پاک آمد تا به بام سینه‌ها
بام کو از ابر گیرد ناودانش قایلست		این خود آن کس را بود کز ابر او باران چکد
آنک دزدد آب بام دیگران او ناقلست		آنک برد از ناودان دیگران او سارقست
هر که نرگس‌ها بچیند دسته بند عاملست		هر که روید نرگس گل ز آب چشمش عاشقست
چون زبانه ش راست نبود آن ترازو مایلست		گر چه کف‌های ترازو شد برابر وقت وزن
هر جوابی که بگوید او به معنی سائلست		هر کی پوشیده‌ست بر وی حال و رنگ جان او
گر چه ظالم می‌نماید نیست ظالم عادلست		گر طبیبی حاذقی رنجور را تلخی دهد
دل ز راه ذوق داند کاین کدامین منزلست		پا شناسد کفش خویش ار چه که تاریکی بود
دل مترسان ای برادر گر چه منزل‌هایلست		در دل و کشتی نوح افکن در این طوفان تو خویش
زانک مقبل در دو عالم همنشین مقبل‌ست		هر که را خواهی شناسی همنشینش را نگر
زانک این خو و طبیعت جملگان را شاملست		هر چه بر تو ناخوش آید آن منه بر دیگران
زانک روح ساده تو زنگ‌ها را قابلست		پنبه‌ها در گوش کن تا نشنوی هر نکته‌ای
می خور از انفاس روح او که روحش بسملست		هر که روحش از هوای هفتمین بگذشت رست
مرد را تنها بگوید هین که مردک غافل‌ست		این هوا اندر کمین باشد چو بیند بی‌رفیق
وصل از آن کس خواه باری کو به معنی واصل‌ست		وصل خواهی با کسان بنشین که ایشان واصلند
خود مذاق می چه داند آنک مرد عاقلست		گرد مستان گرد اگر می کم رسد بویی رسد
تا به وقت امتحان گویند مرد فاضلست		نکته‌ها را یاد می‌گیری جواب هر سال
شمس تبریزی کنون اندر کمالت کاملست		گر بنتوانی ز نقص خود شدن سوی کمال

ور تو پنداری مرا بی‌تو قراری هست نیست		گر تو پنداری به حسن تو نگاری هست نیست
چرخ را جز خدمت خاک تو کاری هست نیست		ور تو گویی چرخ می‌گردد به کار نیک و بد
بر در تو حلقه بودن هیچ عاری هست نیست		سال‌ها شد که بیرون درت چون حلقه‌ایم
خواجه را این جا خیالی هست آری هست نیست		بر در اندیشه ترسان گشته‌ایم از هر خیال
جز صلاح الدین ز دل‌ها هوشیاری هست نیست		ای دل جاسوس من در پیش کیکاووس من

هله پیش آ که بگویم سخن راز به گوشت		هله ای آنک بخوردی سحری باده که نوشت
که به یک جرعه بپرد همه طراری و هوشت		می روح آمد نادر رو از آن هم بچش آخر
دهدت صد هش دیگر کرم باده فروشت		چو از این هوش برستی به مساقات و به مستی
به فلک غلغله افتد ز هیاهوی و خروشت		چو در اسرار درآیی کندت روح سقایی
کندت خواجه معنی برهاند ز نقوشت		بستان باده دیگر جز از آن احمر و اصفر
به از آن صد قدح می که بخوردی شب دوشت		دهد آن کان ملاحت قدحی وقت صباحت
همه اموات و جمادات بجوشند ز جوشت		تو اگرهای نگویی و اگر هوی نگویی
هوس کسب بیفتد ز دل مکسبه کوشت		چو در آن حلقه بگنجی زبر معدن و گنجی
برهانید به آخر کرم مظلمه پوشت		تو که از شر اعادی به دو صد چاه فتادی
به خموشیت میسر شود این صید وحوشت		همه آهنگ لقا کن خمش و صید رها کن
کشش و جذب ندیمان نگذارند خموشت		تو دهان را چو ببندی خمشی را بپسندی

که سر و پا و سلامت نبود روز قیامت		به خدا کت نگذارم که روی راه سلامت
هله ای یار قلندر بشنو طبل ملامت		حشم عشق درآمد ربض شهر برآمد
نه اثر گو نه خبر گو نه نشانی نه علامت		دل و جان فانی لا کن تن خود همچو قبا کن
هله ای سرده مستم برهانم به تمامت		چو من از خویش برستم ره اندیشه ببستم
هله برپر هله برپر چو من از شکر و غرامت		هله برجه هله برجه قدمی بر سر خود نه
هله فرعون به پیش آ که گرفتم در و بامت		ببر ای عشق چو موسی سر فرعون تکبر
برو ای ظالم سرکش که فتادی ز زعامت		چو من از غیب رسیدم سپه غیب کشیدم
همه دیدار کریمست در این عشق کرامت		هله پالیز تو باقی سر خر عالم فانی
نکند والده ما را ز پی کینه حجامت		نکند رحمت مطلق به بلا جان تو ویران
نبود هیچ کسی را ز دل و دیده سمت		نبود جان و دلم را ز تو سیری و ملولی
بنه ارزید خوشی‌هاش به تلخی ندامت		بجز از عشق مجرد به هر آن نقش که رفتم
که تکش آب حیاتست و لبش جای اقامت		هله تا یاوه نگردی چو در این حوض رسیدی
به مزن دستک و پایک تو به چستی و شهامت		چو در این حوض درافتی همه خویش بدو ده
نرسد هیچ کسی را به جز این عشق امامت		همه تسلیم و خمش کن نه امامی تو ز جمعی

چاره جوینده که کرده‌ست تو را خود آن چیست		چند گویی که چه چاره‌ست و مرا درمان چیست
خود نباشد هوس آنک بدانی جان چیست		چند باشد غم آنت که ز غم جان ببرم
تا همان بوی دهد شرح تو را کاین نان چیست		بوی نانی که رسیده‌ست بر آن بوی برو
ور تو عاشق نشدی پس طلب برهان چیست		گر تو عاشق شده‌ای عشق تو برهان تو بس
گر نه شاهیست پس این بارگه سلطان چیست		این قدر عقل نداری که ببینی آخر
در کف روح چنین مشعله تابان چیست		گر نه اندر تتق ازرق زیباروییست
تو چه دانی که در آن جنگ دل مردان چیست		چونک از دور دلت همچو زنان می‌لرزد
تو پس پرده نشسته که به غیب ایمان چیست		آتش دیده مردان حجب غیب بسوخت
چشمه شهد از او در بن هر دندان چیست		شمس تبریز اگر نیست مقیم اندر چشم

ماه از او چشم گرفتست و فلک لرزانست		چشم پرنور که مست نظر جانانست
سجده گاه ملک و قبله هر انسانست		خاصه آن لحظه که از حضرت حق نور کشد
بهر ناموس منی آن نفس او شیطانست		هر که او سر ننهد بر کف پایش آن دم
او کم از دیو بود زانک تن بی‌جانست		و آنک آن لحظه نبیند اثر نور برو
گر تو مردی که رخش قبله گه مردانست		دل به جا دار در آن طلعت باهیبت او
جان در آن لحظه بده شاد که مقصود آنست		دست بردار ز سینه چه نگه می‌داری
کآتش چهره او چشمه گه حیوانست		جمله را آب درانداز و در آن آتش شو
کو خدیو ابد و خسرو هر فرمانست		سر برآور ز میان دل شمس تبریز

تا که کشتی ز کف ظالم جبار برست		آن شنیدی که خضر تخته کشتی بشکست
صافیست و مثل درد به پستی بنشست		خضر وقت تو عشق است که صوفی ز شکست
که همه عاشق سجده‌ست و تواضع سرمست		لذت فقر چو باده‌ست که پستی جوید
پس سزای متکبر سر بی‌ذوق بس است		تا بدانی که تکبر همه از بی‌مزگیست
چون ز سر رست همه نور شد از گریه برست		گریه شمع همه شب نه که از درد سرست
چون بگیرد قدح باده جان بر کف دست		کف هستی ز سر خم مدمغ برود
طمع خام مکن تا نخلد کام ز شست		ماهیا هر چه تو را کام دل از بحر بجو
راست گویید بر این مایده کس را گله هست		بحر می‌غرد و می‌گوید کای امت آب
در خطابات و مجابات بلی‌اند و الست		دم به دم بحر دل و امت او در خوش و نوش
نی در آن باغ و چمن پای کس از خار بخست		نی در آن بزم کس از درد دلی سر بگرفت
ز خموشانه تو ناطق و خاموش بجست		هله خامش به خموشیت اسیران برهند
دست شمشیرزنان را به چه تدبیر ببست		لب فروبند چو دیدی که لب بسته یار

آدمی دزد ز زردزد کنون بیشترست		تا نلغزی که ز خون راه پس و پیش‌ترست
خود چه دارند کسی را که ز خود بی‌خبرست		گربزانند که از عقل و خبر می‌دزدند
که جهان طالب زر و خود تو کان زرست		خود خود را تو چنین کاسد و بی‌خصم مدان
معدن نقره و زرست و یقین پرگهرست		که رسول حق الناس معادن گفته‌ست
خویش دریاب که این گنج ز تو بر گذرست		گنج یابی و در او عمر نیابی تو به گنج
که یکی دزد سبک دست در این ره حذرست		خویش دریاب و حذر کن تو ولیکن چه کنی
هر که را روی سوی شمس بود چون سحرست		سحر ار چند که تاریست حساب روزست
صبح را روی به شمس است و حریف نظرست		روح‌ها مست شود از دم صبح از پی آنک
که تو بس مفلسی و چرخ فلک پاک برست		چند بر بوک و مگر مهره فروگردانی
گوییا لقمه هر روزه تو مغز خرست		مغز پالوده و بر هیچ نه در خواب شدی
که همه سیم و زر و مال تو مار سقرست		بیشتر جان کن و زر جمع کن و خوشدل باش
صد شب از بهر هوا نفس تو بی‌خواب و خورست		یک شب از بهر خدا بی‌خور و بی‌خواب بزی
آه و فریاد همی‌آید گوش تو کرست		از سر درد و دریغ از پس هر ذره خاک
توشه راه تو خون دل و آه سحرست		خون دل بر رخت افشان به سحرگاه از آنک
که دل پاک تو آیینه خورشید فرست		دل پرامید کن و صیقلیش ده به صفا
شمس تبریز شهنشاه که احدی الکبرست		مونس احمد مرسل به جهان کیست بگو

آمدن باری اگر در دو جهان آمدنست		دوش آمد بر من آنک شب افروز منست
چاشنی بخش وطن‌هاست اگر بی‌وطنست		آنک سرسبزی خاک‌ست و گهربخش فلک
تا در من که شفاخانه هر ممتحن است		در کف عقل نهد شمع که بستان و بیا
این لگن گر نبود شمع تو را صد لگنست		شمع را تو گرو این لگن تن چه کنی
گفت و گو جمله کلوخ‌ست و یقین دل شکنست		تا در این آب و گلی کار کلوخ اندازیست
میل تو بهر تصدر همه در فضل و فن است		گوهر آینه جان همه در ساده دلی‌ست
که ز عشوه شکرش ذره به ذره دهن است		زین گذر کن صفت یار شکربخش بگو
کان صفت‌ها چو بتان و صفت او شمن است		خیره گشته است صفت‌ها همه کان چه صفت است
پیش او یاسمن است آن گل تر یا سمنست		چشم نرگس نشناسد ز غمش کاندر باغ
خوش روانش کند ار خود زمن صد زمنست		روش عشق روش بخش بود بی‌پا را
فتنه‌ها جمله بر آن فتنه ما مفتتنست		در جهان فتنه بسی بود و بسی خواهد بود
زانک جانی است که او زنده کن هر بدنست		همه دل‌ها چو کبوتر گرو آن برجند
عشق را چند بیان‌ها است که فوق سخنست		بس کن آخر چه بر این گفت زبان چفسیدی

هله چون می‌نزند ره ره او را کی زدست		عجب ای ساقی جان مطرب ما را چه شدست
بد و نیک همه را نعره مطرب مدد است		او ز هر نیک و بد خلق چرا می‌لنگد
مجلس یارکده بی‌دم او بارکدست		دف دریدست طرب را به خدا بی‌دف او
دست غلبیرزنش سخره صاحب بلدست		شهر غلبیرگهی دان که شود زیر و زبر
این همه فتنه آن فتنه گر خوب خدست		خیره کم گوی خمش مطرب مسکین چه کند

و آنک بیرون کند از جان و دلم دست کجاست		آنک بی‌باده کند جان مرا مست کجاست
و آنک سوگند من و توبه‌ام اشکست کجاست		و آنک سوگند خورم جز به سر او نخورم
و آنک ما را غمش از جای ببرده‌ست کجاست		و آنک جان‌ها به سحر نعره زنانند از او
این که جا می‌طلبد در تن ما هست کجاست		جان جان‌ست وگر جای ندارد چه عجب
و آنک او در پس غمزه‌ست دل خست کجاست		غمزه چشم بهانه‌ست و زان سو هوسی‌ست
و آنک در پرده چنین پرده دل بست کجاست		پرده روشن دل بست و خیالات نمود
و آنک او مست شد از چون و چرا رست کجاست		عقل تا مست نشد چون و چرا پست نشد

همه رفتند و نشستند و دمی جان ننشست		من نشستم ز طلب وین دل پیچان ننشست
کار آن دارد آن کز طلب آن ننشست		هر کی استاد به کاری بنشست آخر کار
تا نبردش به سراپرده سبحان ننشست		هر کی او نعره تسبیح جماد تو شنید
بر سر اوج هوا تخت سلیمان ننشست		تا سلیمان به جهان مهر هوایت ننمود
تا ابد از دل او فکر پریشان ننشست		هر کی تشویش سر زلف پریشان تو دید
خواب از او رفت و خیال لب خندان ننشست		هر کی در خواب خیال لب خندان تو دید
وز علاج سر سودای فراوان ننشست		ترشی‌های تو صفرای رهی را ننشاند
همچنین رقص کنان تا به گلستان ننشست		هر که را بوی گلستان وصال تو رسید

در شکرخانه تو مرغ شکرخا چه خوشست		روز و شب خدمت تو بی‌سر و بی‌پا چه خوشست
سایه سرو خوش نادره بالا چه خوشست		بر سر غنچه بسته که نهان می‌خندد
بلبلان را به چمن با گل رعنا چه خوشست		زاغ اگر عاشق سرگین خر آمد گو باش
از دم روح نفخنا دل سرنا چه خوشست		بانک سرنای چه گر مونس غمگینان‌ست
در رخ شمس ضحی دیده بینا چه خوشست		گر چه شب بازرهد خلق ز اندیشه به خواب
تو چه دانی که بر این گنبد مینا چه خوشست		بت پرستانه تو را پای فرورفت به گل
زان شکرریز لقا سینه سینا چه خوشست		چون تجلی بود از رحمت حق موسی را
گه خمش بودن و گه گفت مواسا چه خوشست		که صدا دارد و در کان زر صامت هم هست

بر سر گنج گدا بین که چه پرتاب شدست		تشنه بر لب جو بین که چه در خواب شدست
در ارس بی‌خبر از آب چو دولاب شدست		ای بسا خشک لبا کز گره سحر کسی
کآفتاب سحری ناسخ مهتاب شدست		چشم بند ار نبدی که گرو شمع شدی
دل آن گول از این ترس چو سیماب شدست		ترسد ار شمع نباشد بنبیند مه را
جان محجوب از او مفخر حجاب شدست		چون سلیمان نهان است که دیوانش دل است
ای بسا غوره در این معصره دوشاب شدست		ای بسا سنگ دلا که حجرش لعل شدست
زعفرانی رخ عشاق چو عناب شدست		این چه مشاطه و گلگونه غیب است کز او
چون عمر شرم شکن گشته و خطاب شدست		چند عثمان پر از شرم که از مستی او
من دکان بستم کو فاتح ابواب شدست		طرفه قفال کز انفاس کند قفل و کلید

نبود بسته بود رسته و روییده خوش است		مطرب و نوحه گر عاشق و شوریده خوش است
گرد زیر و بم مطرب به چه پیچیده خوش است		تف و بوی جگر سوخته و جوشش خون
بر شکوفه رخ پژمرده بباریده خوش است		ز ابر پرآب دو چشمش ز تصاریف فراق
این جهان در هوسش درهم و شوریده خوش است		بنگر جان و جهان ور نتوانی دیدن
سر او را کف معشوق بمالیده خوش است		پیش دلبر بنهادن سر سرمست سزا است
هم خیال صنم نادره در دیده خوش است		دیدن روی دلارام عیان سلطانی است
دیدن آن مه جان ناگه و دزدیده خوش است		این سعادت ندهد دست همیشه اما
پیش آن یوسف زیبا کف ببریده خوش است		عشق اگر رخت تو را برد به غارت خوش باش
وصل همچون شکر ناگه بشنیده خوش است		بس کن ار چه که اراجیف بشیر وصل است

چونک شب گشت نخسپند که شب نوبت ماست		من پری زاده‌ام و خواب ندانم که کجاست
دخل و خرج است چنین شیوه و تدبیر سزاست		چون دماغ است و سر استت مکن استیزه بخسب
هر که را هست زهی بخت ندانم که که راست		خرج بی‌دخل خدایی است ز دنیا مطلب

بستان جام و درآشام که آن شربت توست		سر مپیچان و مجنبان که کنون نوبت توست
طرب و حالت ایشان مدد حالت توست		عدد ذره در این جو هوا عشاقند
جرس و طبل رحیل از جهت رحلت توست		همگی پرده و پوشش ز پی باشش تو است
دانک آن همت عالی اثر همت توست		هر که را همت عالی بود و فکر بلند
نیست در عالم اگر باشد آن فکرت توست		فکرتی کان نبود خاسته از طبع و دماغ
هم از او جوی دوا را که ولی نعمت توست		ای دل خسته ز هجران و ز اسباب دگر
هم از او شبهه تو است و هم از او حجت توست		ز آن سوی کآمد محنت هم از آن سو است دوا
هم از او عسرت تو است و هم از او عشرت توست		هم خمار از می آید هم از او دفع خمار
نه همه خلق خدا را صفت و فطرت توست		بس که هر مستمعی را هوس و سوداییست

چه شدی چونک یکی داد بدادی شش و هفت		بوسه‌ای داد مرا دلبر عیار و برفت
که ز شیرینی آن لب بشکافید و بکفت		هر لبی را که ببوسید نشان‌ها دارد
هر زمانی بزند عشق هزار آتش و نفت		یک نشان آنک ز سودای لب آب حیات
می‌دود در پی آن بوسه به تعجیل و به تفت		یک نشان دگر آن است که تن نیز چو دل
چه عجب لاغری از آتش معشوقه زفت		تنگ و لاغر گردد به مثال لب دوست

گفت بس چند بود گفتمش از چند گذشت		ذوق روی ترشش بین که ز صد قند گذشت
آهن سرد چه کوبی که وی از پند گذشت		چون چنین است صنم پند مده عاشق را
منزل عشق از آن حال که پرسند گذشت		تو چه پرسیش که چونی و چگونه است دلت
ترک تاز غم سودای وی از چند گذشت		آن چه روی است که ترکان همه هندوی ویند
روضه خوی وی از سغد سمرقند گذشت		آن کف بحر گهربخش وراء النهر است
چون نسیم کرمش بر دل خرسند گذشت		خارش حرص و طمع در جگر و جانش افکند
لطف خار غم او را گل خوش خند گذشت		ذوق دشنام وی از شهد ثنا بیش آمد
تا که این سیل بلا آمد و از بند گذشت		گر در بسته کند منع ز هفتاد بلا
بند هستی بشکست او و ز پیوند گذشت		هر کی عقد و حل احوال دل خویش بدید
خاطر او ز وفای زن و فرزند گذشت		مرد چونک به کف آورد چنین در یتیم
کاین مقالات خوش از فهم خردمند گذشت		بس که از قصه خوبش همه در فتنه فتند

که دل و جان حریفان ز خمار آغشته‌ست		ساقیا این می از انگور کدامین پشته‌ست
که چو زهرست نشاط همگان را کشته‌ست		خم پیشین بگشا و سر این خم بربند
تا نگویند که ساقی ز وفا برگشته‌ست		بند این جام جفا جام وفا را برگیر
مگسل آن رشته اول که مبارک رشته‌ست		درده آن باده اول که مبارک باده‌ست
تا چه عشق‌ست که اندر دل ما بسرشته‌ست		صد شکوفه ز یکی جرعه بر این خاک ز چیست
هان که ویران شود این خانه دل یک خشته‌ست		بر در خانه دل این لگد سخت مزن
مجلسی ده پر از آن گل که خدایش کشته‌ست		باده‌ای ده که بدان باده بلا واگردد
پیش نقشی که خدایش به خودی بنوشته‌ست		تا همه مست شویم و ز طرب سجده کنیم

جانم آن لحظه که غمگین تو باشم شادست		ای که رویت چو گل و زلف تو چون شمشادست
غیر پیمودن باد هوس تو بادست		نقدهایی که نه نقد غم توست آن خاکست
زانک کار تو یقین کارگه ایجادست		کار او دارد کموخته کار توست
کآسمان همچو زمین امر تو را منقادست		آسمان را و زمین را خبرست و معلوم
نه که امروز خماران تو را میعادست		روی بنمای و خمار دو جهان را بشکن
شرقیانند که او در صفشان آحادست		آفتاب ار چه در این دور فریدست و وحید
هر که شیرین تو را دلشده چون فرهادست		خسروان خاک کفش را به خدا تاج کنند
این چه وقت سخن‌ست و چه گه فریادست		می‌نهد بر لب خود دست دل من که خموش

که چنین مشک تتاری عبرافشان شده است		مگر این دم سر آن زلف پریشان شده است
که هزاران قمر غیب درخشان شده است		مگر از چهره او باد صبا پرده ربود
گر چه جان بو نبرد کو ز چه شادان شده است		هست جانی که ز بوی خوش او شادان نیست
لیک هر جان بنداند ز چه خندان شده است		ای بسا شاد گلی کز دم حق خندان است
که هزاران دل از او لعل بدخشان شده است		آفتاب رخش امروز زهی خوش که بتافت
بر کسی کز لطفش تن همگی جان شده است		عاشق آخر ز چه رو تا به ابد دل ننهد
که از آن دیدنش امروز بدین سان شده است		مگرش دل سحری دید بدان سان که وی است
شیشه بر دست گرفته است و پری خوان شده است		تا بدیده است دل آن حسن پری زاد مرا
پس دو صد برگ دو صد شاخ چه لرزان شده است		بر درخت تن اگر باد خوشش می‌نوزد
جان سپردن بر عاشق ز چه آسان شده است		بهر هر کشته او جان ابد گر نبود
که حیات و خبرش پرده ایشان شده است		از حیات و خبرش باخبران بی‌خبرند
هر سر موی چو سرنای چه نالان شده است		گر نه در نای دلی مطرب عشقش بدمید
سوی دل پس ز چه جان‌هاش چو دربان شده است		شمس تبریز ز بام ار نه کلوخ اندازد

کار کار ماست چون او یار ماست		دلبری و بی‌دلی اسرار ماست
نوفروشانیم و این بازار ماست		نوبت کهنه فروشان درگذشت
جان گلزارست اما زار ماست		نوبهاری کو جهان را نو کند
همچو دزد آویخته بر دار ماست		عقل اگر سلطان این اقلیم شد
پرفنا و علت و بیمار ماست		آنک افلاطون و جالینوس ماست
شیر گردونی به زیر بار ماست		گاو و ماهی ثری قربان ماست
هر چه آن غم بد کنون غمخوار ماست		هر چه اول زهر بد تریاق شد
شیرگیر و شیر او کفتار ماست		دعوی شیری کند هر شیرگیر
هر چه خویش ما کنون اغیار ماست		ترک خویش و ترک خویشان می‌کنیم
کاندر او ایمان ما انکار ماست		خودپرستی نامبارک حالتی‌ست
کاین نوا بی‌فر ز چنگ و تار ماست		هر غزل کان بی‌من آید خوش بود
در دو عالم مایه اقرار ماست		شمس تبریزی به نور ذوالجلال

در جهان جوینده جز او بیش نیست		عاشقان را جست و جو از خویش نیست
در حقیقت کفر و دین و کیش نیست		این جهان و آن جهان یک گوهر است
من غلام آن که دوراندیش نیست		ای دمت عیسی دم از دوری مزن
ور بگویی پیش نی ره پیش نیست		گر بگویی پس روم نی پس مرو
مرهم این ریش جز این ریش نیست		دست بگشا دامن خود را بگیر
هر کی نبود او چنین درویش نیست		جزو درویشند جمله نیک و بد
همچو دل اندر جهان جاییش نیست		هر که از جا رفت جای او دل‌ست

جز نشانت همنشین جستیم نیست		غیر عشقت راه بین جستیم نیست
کان چنان را این چنین جستیم نیست		آن چنان جستن که می‌خواهی بگو
زانک یاری در زمین جستیم نیست		بعد از این بر آسمان جوییم یار
تا به چرخ هفتمین جستیم نیست		چون خیال ماه تو ای بی‌خیال
کز دو عالم به از این جستیم نیست		بهتر آن باشد که محو این شویم
همچو درد درد دین جستیم نیست		صاف‌های جمله عالم خورده گیر
حلقه‌ها هست و نگین جستیم نیست		خاتم ملک سلیمان جستنیست
در بتان روم و چین جستیم نیست		صورتی کاندر نگین او بدست
جز که صورت آفرین جستیم نیست		آن چنان صورت که شرحش می‌کنم
کز ورای آن یقین جستیم نیست		اندر آن صورت یقین حاصل شود
ز آنک بی‌مکری امین جستیم نیست		جای آن هست ار گمان بد بریم
زانک راهی بی‌کمین جستیم نیست		پشت ما از ظن بد شد چون کمان
در بیان و در مبین جستیم نیست		زین بیان نوری که پیدا می‌شود

هر دو را دیوانه کردی عاقبت		در دل و جان خانه کردی عاقبت
وانگشتی تا نکردی عاقبت		آمدی کاتش در این عالم زنی
قصد این ویرانه کردی عاقبت		ای ز عشقت عالمی ویران شده
یاد آن افسانه کردی عاقبت		من تو را مشغول می‌کردم دلا
عقل را بیگانه کردی عاقبت		عشق را بی‌خویش بردی در حرم
استن حنانه کردی عاقبت		یا رسول الله ستون صبر را
شمع را پروانه کردی عاقبت		شمع عالم بود لطف چاره گر
دوسرم چون شانه کردی عاقبت		یک سرم این سوست یک سر سوی تو
دانه را دردانه کردی عاقبت		دانه‌ای بیچاره بودم زیر خاک
خاک را کاشانه کردی عاقبت		دانه‌ای را باغ و بستان ساختی
مردی و مردانه کردی عاقبت		ای دل مجنون و از مجنون بتر
کاسه را پیمانه کردی عاقبت		کاسه سر از تو پر از تو تهی
عاشق جانانه کردی عاقبت		جان جانداران سرکش را به علم
روشن و فرزانه کردی عاقبت		شمس تبریزی که مر هر ذره را

ما شدیم از دست این دستان کیست		این چنین پابند جان میدان کیست
عشق می‌داند که او گردان کیست		عشق گردان کرد ساغرهای خاص
ای خدایا ای خدایا جان کیست		جان حیاتی داد کوه و دشت را
وین بنفشه و سوسن و ریحان کیست		این چه باغست این که جنت مست اوست
سرو رقصان گشته کاین بستان کیست		شاخ گل از بلبلان گویاترست
کاین چنین نرگس ز نرگسدان کیست		یاسمن گفتا نگویی با سمن
بیخودم من می‌ندانم کان کیست		چون بگفتم یاسمن خندید و گفت
ای عجب اندر خم چوگان کیست		می‌دود چون گوی زرین آفتاب
فربه و لاغر شده حیران کیست		ماه همچون عاشقان اندر پیش
سر پرآتش عجب گریان کیست		ابر غمگین در غم و اندیشه است
روز و شب سرمست و سرگردان کیست		چرخ ازرق پوش روشن دل عجب
کای عجب این درد بی‌درمان کیست		درد هم از درد او پرسان شده
ای عجب این قدرت و امکان کیست		شمس تبریزی گشاده‌ست این گره

کار کار ماست چون او یار ماست		عاشقی و بی‌وفایی کار ماست
هر چه خویش ما کنون اغیار ماست		قصد جان جمله خویشان کنیم
همچو دزد آویخته بر دار ماست		عقل اگر سلطان این اقلیم شد
هر گلی کز ما بروید خار ماست		خویش و بی‌خویشی به یک جا کی بود
کاندر او ایمان ما انکار ماست		خودپرستی نامبارک حالتیست
از منی پرعلت و بیمار ماست		آنک افلاطون و جالینوس توست
جان گلزارست اما زار ماست		نوبهاری کو نوی خود بدید
کاندر او گنجور یار غار ماست		این منی خاکست زر در وی بجو
عشق و هجران ابر آتشبار ماست		خاک بی‌آتش بننماید گهر
تا نپنداری که این گفتار ماست		طالبا بشنو که بانگ آتشست
سر طالب پرده اسرار ماست		طالبا بگذر از این اسرار خود
رو بدان جایی که نور و نار ماست		نور و نار توست ذوق و رنج تو
شیرگیر و شیر تو کفتار ماست		گاه گویی شیرم و گه شیرگیر
گر چه دل دارد مگو دلدار ماست		طالب ره طالب شه کی بود
این چنین ساقی که این خمار ماست		شهر از عاقل تهی خواهد شدن
این چنین چابک که این طرار ماست		عاشق و مفلس کند این شهر را
ما چو طالب علم و این تکرار ماست		مدرسه عشق و مدرس ذوالجلال
با همه شاهنشهی جاندار ماست		شمس تبریزی که شاه دلبری‌ست

نیستی در هست آیین منست		گم شدن در گم شدن دین منست
سبز خنگ چرخ در زین منست		تا پیاده می‌روم در کوی دوست
بنگرم گام نخستین منست		چون به یک دم صد جهان واپس کنم
در میان جان شیرین منست		من چرا گرد جهان گردم چو دوست
سین دندان‌هاش یاسین منست		شمس تبریزی که فخر اولیاست

سوی هجران عزم کردی عاقبت		عشوه دشمن بخوردی عاقبت
سوی این مردان چو مردی عاقبت		بازگردی زان خسان زن صفت
چونک فرد فرد فردی عاقبت		سیر گردی زان همه جفتان تو زود
لاله گردی گر چه زردی عاقبت		چون گل زردی ز عشق لاله‌ای
نور سقفی لاجوردی عاقبت		چونک خاک شمس تبریزی شدی

ما شدیم از دست این دستان کیست		این چنین پابند جان میدان کیست
ای عجب اندر خم چوگان کیست		می‌دود چون گوی زرین آفتاب
چون زند داند که این ره آن کیست		آفتابا راه زن راهت نزد
بازجو آن بو ز سیبستان کیست		سیب را بو کرد موسی جان بداد
ای خدا این بوی از کنعان کیست		چشم یعقوبی از این بو باز شد
خاک ما زر گشت در میزان کیست		خاک بودیم این چنین موزون شدیم
تا بداند زر که او از کان کیست		بر زر ما هر زمان مهر نوست
ای عجب این عشق سرگردان کیست		جمله حیرانند و سرگردان عشق
کم کسی داند که او مهمان کیست		جمله مهمانند در عالم ولیک
آب این نرگس ز نرگسدان کیست		نرگس چشم بتان ره می‌زند
ما و من چون گربه در انبان کیست		جسم‌ها شب خالی از ما روز پر
و آنک دستک زن کند او جان کیست		هر کسی دستک زنان کای جان من
با چنان عز و شرف سلطان کیست		شمس تبریزی که نور اولیاست

دود سودای هنرها ز کجاست		اندر این جمع شررها ز کجاست
کاین مخالف شده سرها ز کجاست		من سر رشته خود گم کردم
در من از جنگ اثرها ز کجاست		گر نه دل‌های شما مختلفند
این فروبستن درها ز کجاست		گر چو زنجیر به هم پیوستیم
جنگ و برکندن پرها ز کجاست		گر نه صد مرغ مخالف این جاست
خود بگوید که دگرها ز کجاست		ساقیا باده به پیش آر که می
خاک را از تو خبرها ز کجاست		تو اگر جرعه نریزی بر خاک

من نشستم که همین جا خوشکست		هم به بر این بت زیبا خوشکست
این چنین عیش مهیا خوشکست		مطرب و یار من و شمع و شراب
پهلوی شکر و حلوا خوشکست		من و تو هیچ از این جا نرویم
با چنین چهره و سیما خوشکست		خجل است از رخ یارم گل تر
خاصه امروز که با ما خوشکست		هر صباحی ز جمالش مستیم
که در آن حلقه تماشا خوشکست		بجهم حلقه زلفش گیرم
دایما با گل رعنا خوشکست		شمس تبریز که نور دل‌ها است

هر کی آن جاست مر او را چه غمست		هر کی بالاست مر او را چه غمست
که از این سو همه لطف و کرمست		که از این سو همه جان‌ست و حیات
قدم اندر قدم اندر قدم‌ست		خود از این سو که نه سویست و نه جا
که مددهای وجود از عدمست		این عدم خود چه مبارک جایست
این عدم نیست که باغ ارمست		همه دل‌ها نگران سوی عدم
ز سپاهان عدم یک علمست		این همه لشکر اندیشه دل
چو روی از ره دل یک قدمست		ز تو تا غیب هزاران سال‌ست

گفتا چه کار داری گفتم مها سلامت		گفتا که کیست بر در گفتم کمین غلامت
گفتا که چند جوشی گفتم که تا قیامت		گفتا که چند رانی گفتم که تا بخوانی
کز عشق یاوه کردم من ملکت و شهامت		دعوی عشق کردم سوگندها بخوردم
گفتم گواه اشکم زردی رخ علامت		گفتا برای دعوی قاضی گواه خواهد
گفتم به فر عدلت عدلند و بی‌غرامت		گفتا گواه جرحست تردامنست چشمت
گفتا که خواندت این جا گفتم که بوی جامت		گفتا که بود همره گفتم خیالت ای شه
گفتا ز من چه خواهی گفتم که لطف عامت		گفتا چه عزم داری گفتم وفا و یاری
گفتا چه دیدی آن جا گفتم که صد کرامت		گفتا کجاست خوشتر گفتم که قصر قیصر
گفتا که کیست رهزن گفتم که این ملامت		گفتا چراست خالی گفتم ز بیم رهزن
گفتا که زهد چه بود گفتم ره سلامت		گفتا کجاست ایمن گفتم که زهد و تقوا
گفتا که چونی آن جا گفتم در استقامت		گفتا کجاست آفت گفتم به کوی عشقت
از خویشتن برآیی نی در بود نه بامت		خامش که گر بگویم من نکته‌های او را

جرم تو را و خود را بر خود نهم تمامت		هر جور کز تو آید بر خود نهم غرامت
تن را بود چو خلعت جان را بود سلامت		ای ماه روی از تو صد جور اگر بیاید
عشق تو شد نصیبم احسنت ای کرامت		هر کس ز جمله عالم از تو نصیب دارند
گه می به جوش آید از چاشنی جامت		گه جام مست گردد از لذت می تو
هر حرف رقص آرد چون بشنود کلامت		معنی به سجده آید چون صورت تو بیند
زیرا که نقل این می نبود به جز ملامت		عاشق چو مستتر شد بر وی ملامت آید

گویی سلام و کاغذ در شهر ما گرانست		هر دم سلام آرد کاین نامه از فلانست
بینی دراز کردن آیین نر خرانست		زین مرگ هیچ کوسه ارزان نبرد بوسه
جان و جهان مگویش کان جان ز تو جهانست		هر جا که سیمبر بد می‌دانک سیم بر بد
پنهان مدار زر را بی‌زر صنم نهانست		بتراش زر به ناخن از کان و چاره‌ای کن
در گوش حلقه زر بر طمع او نشانست		گر حلقه زر نبودی در گوش او نرفتی
چونک عنایت آمد اقبال رایگانست		ور زانک نازنینی بی‌سیم و زر ببینی
زیرا که زر مرده آن سوی ناروانست		این یار زر نگیرد جانی بیار زرین
مغرور زر پخته خام است و قلتبانست		سنگی است سرخ گشته صد تخم فتنه کشته
کمتر ز زر نباشی معشوق بی‌زبانست		خامش سخن چه باید آن جا که عشق آید

افغان که گشت بی‌گه ترسم ز خیربادت		بگذشت روز با تو جانا به صد سعادت
آتش بود فراقت حقا و زان زیادت		گویی مرا شبت خوش خوش کی به دست آتش
الا خیال خوبت شب می‌کند عیادت		عاشق به شب بمردی والله که جان نبردی
منکر مشو مگو کی دانم که هست یادت		در گوش من بگفتی چیزی ز سر جفتی
شب از سیاه کاری پنهان کند عبادت		راز تو را بخوردم شب را گواه کردم

زیرا که شاه خوبان امروز در میانست		امروز شهر ما را صد رونق‌ست و جانست
شهری که در میانش آن صارم زمانست		حیران چرا نباشد خندان چرا نباشد
آن دم زمین خاکی بهتر ز آسمانست		آن آفتاب خوبی چون بر زمین بتابد
سلطان و خسرو ما آن‌ست و صد چنانست		بر چرخ سبزپوشان پر می‌زنند یعنی
رحم آر بر ضعیفان عشق تو بی‌امانست		ای جان جان جانان از ما سلام برخوان
چون ایمنی نباشد چون شیر پاسبانست		چون سبز و خوش نباشد عالم چو تو بهاری
دانست جان ز بویش کان یار مهربانست		چون کوفت او در دل ناآمده به منزل
وان کو قرین جان شد او صاحب قرانست		آن کو کشید دستت او آفریده‌ستت
او خمر بی‌خمارست او سود بی‌زیانست		او ماه بی‌خسوف‌ست خورشید بی‌کسوفست
شمع و شراب و شاهد امروز رایگانست		آن شهریار اعظم بزمی نهاد خرم
پهلو شکست کان را زان کس که پهلوانست		چون مست گشت مردم شد گوهرش برهنه
باران نبات‌ها را در باغ امتحانست		دلاله چون صبا شد از خار گل جدا شد
هر کس که کرد والله خام‌ست و قلتبانست		بی عز و نازنینی کی کرد ناز و بینی
خود چیست این زبان‌ها گر آن زبان زبانست		خامش که تا بگوید بی‌حرف و بی‌زبان او

بگشای لب که قند فراوانم آرزوست		بنمای رخ که باغ و گلستانم آرزوست
کان چهره مشعشع تابانم آرزوست		ای آفتاب حسن برون آ دمی ز ابر
باز آمدم که ساعد سلطانم آرزوست		بشنیدم از هوای تو آواز طبل باز
آن گفتنت که بیش مرنجانم آرزوست		گفتی ز ناز بیش مرنجان مرا برو
وان ناز و باز و تندی دربانم آرزوست		وان دفع گفتنت که برو شه به خانه نیست
آن معدن ملاحت و آن کانم آرزوست		در دست هر که هست ز خوبی قراضه‌هاست
من ماهیم نهنگم عمانم آرزوست		این نان و آب چرخ چو سیل‌ست بی‌وفا
دیدار خوب یوسف کنعانم آرزوست		یعقوب وار وااسفاها همی‌زنم
آوارگی و کوه و بیابانم آرزوست		والله که شهر بی‌تو مرا حبس می‌شود
شیر خدا و رستم دستانم آرزوست		زین همرهان سست عناصر دلم گرفت
آن نور روی موسی عمرانم آرزوست		جانم ملول گشت ز فرعون و ظلم او
آن‌های هوی و نعره مستانم آرزوست		زین خلق پرشکایت گریان شدم ملول
مهرست بر دهانم و افغانم آرزوست		گویاترم ز بلبل اما ز رشک عام
کز دیو و دد ملولم و انسانم آرزوست		دی شیخ با چراغ همی‌گشت گرد شهر
گفت آنک یافت می‌نشود آنم آرزوست		گفتند یافت می‌نشود جسته‌ایم ما
کآن عقیق نادر ارزانم آرزوست		هر چند مفلسم نپذیرم عقیق خرد
آن آشکار صنعت پنهانم آرزوست		پنهان ز دیده‌ها و همه دیده‌ها از اوست
از کان و از مکان پی ارکانم آرزوست		خود کار من گذشت ز هر آرزو و آز
کو قسم چشم صورت ایمانم آرزوست		گوشم شنید قصه ایمان و مست شد
رقصی چنین میانه میدانم آرزوست		یک دست جام باده و یک دست جعد یار
دست و کنار و زخمه عثمانم آرزوست		می‌گوید آن رباب که مردم ز انتظار
وان لطف‌های زخمه رحمانم آرزوست		من هم رباب عشقم و عشقم ربابی‌ست
زین سان همی‌شمار که زین سانم آرزوست		باقی این غزل را ای مطرب ظریف
من هدهدم حضور سلیمانم آرزوست		بنمای شمس مفخر تبریز رو ز شرق

بر روی و سر چو سیل دوان تا بجوی دوست		بر عاشقان فریضه بود جست و جوی دوست
ای گفت و گوی ما همگی گفت و گوی دوست		خود اوست جمله طالب و ما همچو سایه‌ها
گاهی چو آب حبس شدم در سبوی دوست		گاهی به جوی دوست چو آب روان خوشیم
کفگیر می‌زند که چنینست خوی دوست		گه چون حویج دیگ بجوشیم و او به فکر
تا جان ما بگیرد یک باره بوی دوست		بر گوش ما نهاده دهان او به دمدمه
من در جهان ندیدم یک جان عدوی دوست		چون جان جان وی آمد از وی گزیر نیست
ندهی به هر دو عالم یکتای موی دوست		بگدازدت ز ناز و چو مویت کند ضعیف
کو کو همی‌زنیم ز مستی به کوی دوست		با دوست ما نشسته که ای دوست دوست کو
از طبع سست باشد و این نیست سوی دوست		تصویرهای ناخوش و اندیشه رکیک
کو های های سرد تو کو های هوی دوست		خاموش باش تا صفت خویش خود کند

روزن مگیر گیر که سوراخ سوزنیست		از دل به دل برادر گویند روزنیست
گر فاضل زمانه بود گول و کودنیست		هر کس که غافل آمد از این روزن ضمیر
بنگر که ظلمت است در او یا که روشنیست		زان روزنه نظر کن در خانه جلیس
می‌دان که کان لعل و عقیق است و معدنیست		گر روشن است و بر تو زند برق روشنش
گل در رهش بکار که سروی و سوسنی است		پهلوی او نشین که امیر است و پهلوان
برخور از آن کنار که مرفوع گردنیست		در گردنش درآر دو دست و کنار گیر
کان جا فرشتگان را آرام و مسکنیست		رو رخت سوی او کش و پهلوش خانه گیر
زیرا غریب و نادر و بی‌ما و بی‌منیست		خواهم که شرح گویم می‌لرزد این دلم
از همدگر رمیده چو آبی و روغنیست		آن جا که او نباشد این جان و این بدن
گر بر لب و دهانم خود بند آهنیست		خواهی بلرز و خواه ملرز اینت گفتنیست
خامش که شاه عشق عجایب تهمتنیست		آهن شکافتن بر داوود عشق چیست

امروز روز باده و خرگاه و آتش است		ساقی بیار باده که ایام بس خوشست
مجلس چو چرخ روشن و دلدار مه وشست		ساقی ظریف و باده لطیف و زمان شریف
درکش شراب لعل که غم در کشاکش است		بشنو نوای نای کز آن نفخه بانواست
امروز زلف دوست بود کان مشوش است		امروز غیر توبه نبینی شکسته‌ای
توبه شکن حق است که توبه مخمش است		هفتاد بار توبه کند شب رسول حق
بر آب و گل به قدرت یزدان منقش است		آن صورت نهان که جهان در هوای او است
چشمی دگر گشاید چشمی که اعمش است		امروز جان بیابد هر جا که مرده‌ای است
از تیر غم ندارد سغری که ترکش است		شاخی که خشک نیست ز آتش مسلم است
منگر بدانک زرد و ضعیف و مکرمش است		در عاشقی نگر که رخش بوسه گاه او است
بس دانه زیر خاک درختش منعش است		بس تن اسیر خاک و دلش بر فلک امیر
دلتنگ کی بود که دلارام در کش است		در خاک کی بود که دلش گنج گوهر است
زیرا که بی‌دهان دل و جانم شکرچش است		ای مرده شوی من زنخم را ببند سخت
ذات تو را مقام نه پنج است و نی شش است		خامش زنخ مزن که تو را مرده شوی نیست

گر نزد یار باشد وگر نزد یار نیست		این طرفه آتشی که دمی برقرار نیست
معنی چه دست گیرد چون آشکار نیست		صورت چه پای دارد کو را ثبات نیست
غیر نشانه‌ای ز امیر شکار نیست		عالم شکارگاه و خلایق همه شکار
وان سو که بارگاه امیرست بار نیست		هر سوی کار و بار که ما میر و مهتریم
کاین‌ها همه به جز کف و نقش و نگار نیست		ای روح دست برکن و بنمای رنگ خوش
کآتش همیشه بی‌تف و دود و بخار نیست		هر جا غبار خیزد آن جای لشکرست
در گرد مرد جوی که با گرد کار نیست		تو مرد را ز گرد ندانی چه مردیست
جوینده‌ای که رحمت وی را شمار نیست		ای نیکبخت اگر تو نجویی بجویدت
هست اختیار خلق ولیک اختیار نیست		سیلت چو دررباید دانی که در رهش
اما گلی که دید که پهلویش خار نیست		در فقر عهد کردم تا حرف کم کنم
این جنس خار بودن فخرست عار نیست		ما خار این گلیم برادر گواه باش

از عشق برنگردد آن کس که دلشده‌ست		گر چپ و راست طعنه و تشنیع بیهده‌ست
مه را چه جرم خاصیت سگ چنین بده‌ست		مه نور می‌فشاند و سگ بانگ می‌کند
آن گله پشه‌ست که بادیش ره زده‌ست		کوهست نیست که که به بادی ز جا رود
کری گوش عشق از آن نیز قاعده‌ست		گر قاعده است این که ملامت بود ز عشق
ترک همه فواید در عشق فایده‌ست		ویرانی دو کون در این ره عمارتست
دست و دهان بشوی که هنگام مایده‌ست		عیسی ز چرخ چارم می‌گوید الصلا
هر جا دو مست باشد ناچار عربده‌ست		رو محو یار شو به خرابات نیستی
داد از خدای خواه که این جا همه دده‌ست		در بارگاه دیو درآیی که داد داد
این نفس ما زن‌ست اگر چه که زاهده‌ست		گفتست مصطفی که ز زن مشورت مگیر
آخر نه عاشقی و نه این عشق میکده‌ست		چندان بنوش می که بمانی ز گفت و گو
آن سو که جعفرست خرافات فاسده‌ست		گر نظم و نثر گویی چون زر جعفری

رخ بر رخش مدار که آن یار نازکست		ای گل تو را اگر چه که رخسار نازکست
کو سر دل بداند و دلدار نازکست		در دل مدار نیز که رخ بر رخش نهی
بسیار هم مکوش که بسیار نازکست		چون آرزو ز حد شد دزدیده سجده کن
گر نی به وقت آی که اسرار نازکست		گر بیخودی ز خویش همه وقت وقت تو است
زیرا خیال آن بت عیار نازک است		دل را ز غم بروب که خانه خیال او است
بر دوست کار کرد که این کار نازکست		روزی بتافت سایه گل بر خیال دوست
منگر تو خوار کان شه خون خوار نازکست		اندر خیال مفخر تبریز شمس دین

امروز روز طالع خورشید اکبرست		امروز روز نوبت دیدار دلبرست
امروز لطف مطلق و بیچاره پرورست		دی یار قهرباره و خون خواره بود لیک
کان‌ها به او نماند او چیز دیگرست		از حور و ماه و روح و پری هیچ دم مزن
او آدمی نباشد او سنگ مرمرست		هر کس که دید چهره او نشد خراب
در چشم صادقان ره عشق کافرست		هر مؤمنی که ز آتش او باخبر بود
در چشم من نگر که پر از می چو ساغرست		ای آنک باده‌های لبش را تو منکری
آواز داد او که کمین بنده بر درست		زد حلقه روح قدس مه من بگفت کیست
گفتا کجا است عشق بگفت اندر این برست		گفتا که با تو کیست بگفت او که عشق تو
کاین چشم من پر از در و رخسار از زرست		ای سیمبر به من نظری کن زکات حسن
دستیم بر در تو و دستیم بر سرست		گفت از شکاف در تو به من درنگر از آنک
رو رو که این متاع بر ما محقرست		گفتا که ذره ذره جهان عاشق منند
کاین قصه پرآتش از حرف برترست		پیش آ تو شمس مفخر تبریز شاه عشق

لیکن جمال و حسن تو خود چیز دیگرست		جانا جمال روح بسی خوب و بافرست
بنمای یک صفت که به ذاتش برابرست		ای آنک سال‌ها صفت روح می‌کنی
با این همه به پیش وصالش مکدرست		در دیده می‌فزاید نور از خیال او
هر لحظه بر زبان و دل الله اکبرست		ماندم دهان باز ز تعظیم آن جمال
آوه که آن هوا چه دل و دیده پرورست		دل یافت دیده‌ای که مقیم هوای توست
کان‌ها به او نماند او چیز دیگرست		از حور و ماه و روح و پری هیچ دم مزن
ور نی کجا دلی که بدان عشق درخورست		چاکرنوازیست که کردست عشق تو
چون روز روشنست و هوا زو منورست		هر دل که او نخفت شبی در هوای تو
بی صورت مراد مرادش میسرست		هر کس که بی‌مراد شد او چون مرید توست
در کوثر اوفتاد که عشق تو کوثرست		هر دوزخی که سوخت و در این عشق اوفتاد
هر چند از فراق توم دست بر سرست		پایم نمی‌رسد به زمین از امید وصل
اندیشه کن در این که دلارام داورست		غمگین مشو دلا تو از این ظلم دشمنان
نی روی زعفران من از ورد احمرست		از روی زعفران من ار شاد شد عدو
دردم چه فربه‌ست و مدیحم چه لاغرست		چون برترست خوبی معشوقم از صفت
هر چند رنج بیش بود ناله کمترست		آری چو قاعده‌ست که رنجور زار را
نی خود قمر چه باشد کان روی اقمرست		همچون قمر بتافت ز تبریز شمس دین

امروز روی خوب تو یا رب چه دلرباست		از بامداد روی تو دیدن حیات ماست
امروز هر چه عاشق شیدا کند سزاست		امروز در جمال تو خود لطف دیگرست
چون روی تو بدید ز من عذرها بخواست		امروز آن کسی که مرا دی بداد پند
این وام از کی خواهم و آن چشم خود که راست		صد چشم وام خواهم تا در تو بنگرم
می‌جست و می‌طپید دل بنده روزهاست		در پیش بود دولت امروز لاجرم
می‌ترسم از خدای که گویم که این خداست		از عشق شرم دارم اگر گویمش بشر
این می‌نمود رو که چنین بخت در قفاست		ابروم می‌جهید و دل بنده می‌طپید
زیرا درخت بختم و اندر سرم صباست		رقاصتر درخت در این باغ‌ها منم
چون باشد آن غریب که همسایه هماست		چون باشد آن درخت که برگش تو داده‌ای
کوری آنک گوید ظل از شجر جداست		در ظل آفتاب تو چرخی همی‌زنیم
کب حیات دارد با تو نشست و خاست		جان نعره می‌زند که زهی عشق آتشین
پای برهنه دل به در آید که جان کجاست		چون بگذرد خیال تو در کوی سینه‌ها
گویی هزار زهره و خورشید بر سماست		روی زمین چو نور بگیرد ز ماه تو
تا آسمان نگوید کان ماه بی‌وفاست		در روزن دلم نظری کن چو آفتاب
با عشق همچو تیرم اینک نشان راست		قدم کمان شد از غم و دادم نشان کژ
کان خانه اجابت و دل خانه دعاست		در دل خیال خطه تبریز نقش بست

نظاره تو بر همه جان‌ها مبارکست		پنهان مشو که روی تو بر ما مبارکست
دانسته‌ای که سایه عنقا مبارکست		یک لحظه سایه از سر ما دورتر مکن
بر باغ و راغ و گلشن و صحرا مبارکست		ای نوبهار حسن بیا کان هوای خوش
کآید به کوی عشق که آن جا مبارکست		ای صد هزار جان مقدس فدای او
ما را چنین بطالت و سودا مبارکست		سودایییم از تو و بطال و کو به کو
کآخر رسول گفت تماشا مبارکست		ای بستگان تن به تماشای جان روید
یعنی که کشت‌های مصفا مبارکست		هر برگ و هر درخت رسولیست از عدم
بی گوش بشنوید که این‌ها مبارکست		چون برگ و چون درخت بگفتند بی‌زبان
بر آب و باد و آتش و غبرا مبارکست		ای جان چار عنصر عالم جمال تو
کس تخم دین نکارد الا مبارکست		یعنی که هر چه کاری آن گم نمی‌شود
پا درنهم که راه تو بر پا مبارکست		سجده برم که خاک تو بر سر چو افسرست
والله خجسته آمد و حقا مبارکست		می‌آیدم به چشم همین لحظه نقش تو
نقشی که رنگ بست ز بالا مبارکست		نقشی که رنگ بست از این خاک بی‌وفاست
بر ماهیان طپیدن دریا مبارکست		بر خاکیان جمال بهاران خجسته‌ست
بر عرش و فرش و گنبد خضرا مبارکست		آن آفتاب کز دل در سینه‌ها بتافت
جان سجده می‌کند که خدایا مبارکست		دل را مجال نیست که از ذوق دم زند
او را یقین بدان تو که فردا مبارکست		هر دل که با هوای تو امشب شود حریف
کاندر درون نهفتن اشیاء مبارکست		بفزا شراب خامش و ما را خموش کن

بدمستی ز نرگس خمارم آرزوست		ساقی و سردهی ز لب یارم آرزوست
لولی گری طره طرارم آرزوست		هندوی طره‌ات چه رسن باز لولییست
فتنه نشان جادوی بیمارم آرزوست		اندر دلم ز غمزه غماز فتنه‌هاست
غدرش مرا بسوزد غدارم آرزوست		زان رو که غدرها و دغاهاش بس خوش‌ست
پروانه وار سوخته هموارم آرزوست		زان شمع بی‌نظیر که در لامکان بتافت
مه شرمسار گشته و گلزارم آرزوست		گلزار حسن رو بگشا زانک از رخت
یک ره به کوی وصل تو دوچارم آرزوست		بعد از چهار سال نشستیم دو به دو
انکار سود نیست چو این کارم آرزوست		انکار کرد عقل تو وین کار کرده عشق
با مصطفای حسن در آن غارم آرزوست		رانیم بالش شه و رانی به زخم مار
زان مشک‌های آهوی تاتارم آرزوست		تاتار هجر کرد سیاهی و عنبری
ای شاه بار ده که یکی بارم آرزوست		باریست بر دلم که مرا هیچ بار نیست
صد سجده من بکرده بر آن عارم آرزوست		عارست ای خفاش تو را ناز آفتاب
هجران دو چشم بسته و بر دارم آرزوست		با داردار وعده وصلت رسید صبر
و اندر سپاه عشق تو سالارم آرزوست		هست این سپاه عشق تو جان سوز و دلفروز
لابد فسون عیسی و تیمارم آرزوست		دجال هجر بر سرم از غم قیامتیست
از مکر توبه کردم مکارم آرزوست		مکری بکرد بنده و مکری بکرد وصل
از گلشن وصال تو یک خارم آرزوست		تا سوی گلشن طرب آیم خراب و مست
کز شهر دررمیدم کهسارم آرزوست		زان طره‌های زلف کمرساز بنده را
آن شعله درخت و از آن نارم آرزوست		موسی جان بدید درختی ز نور نار
اندر بهشت رفته و دیدارم آرزوست		تبریز چون بهشت ز دیدار شمس دین

شمع و سماع و مجلس ما چاشنی نداشت		بد دوش بی‌تو تیره شب و روشنی نداشت
در حبس بود این دل و دل دادنی نداشت		شب در شکنجه بودم و جرمی نرفته بود
مه نیز بی‌لقای تو شب ایمنی نداشت		ای آنک ایمنست جهان در پناه تو
در سایه بود از تو کسی کو منی نداشت		کبر و منی خلق حجاب تو می‌شود
سیماب وار بر کف تو ساکنی نداشت		دل در کف تو از تو ولیکن ز شرم تو

وان سو که تیر رفت حقیقت کمان نرفت		جان سوی جسم آمد و تن سوی جان نرفت
هم در زمین فروشد و بر آسمان نرفت		جان چست شد که تا بپرد وین تن گران
تن خانه دوست بود که با میزبان نرفت		جان میزبان تن شد در خانه گلین
جان رفت جانبی که بدان جا گمان نرفت		در وحشتی بماند که تن را گمان نبود
اندر جهان کی دید کسی کز جهان نرفت		پایان فراق بین که جهان آمد این جهان
گویی رسول نامد وین را بیان نرفت		مرگت گلو بگیرد تو خیره سر شوی
در گور هیچ مور ورا در دهان نرفت		در هر دهان که آب از آزادیم گشاد

نابوده به که بودن او غیر عار نیست		آن روح را که عشق حقیقی شعار نیست
بی کار و بار عشق بر دوست بار نیست		در عشق باش که مست عشقست هر چه هست
هر کو ز اختیار نرست اختیار نیست		گویند عشق چیست بگو ترک اختیار
هیچ التفات شاه به سوی نثار نیست		عاشق شهنشهیست دو عالم بر او نثار
دل بر جز این منه که به جز مستعار نیست		عشقست و عاشقست که باقیست تا ابد
جان را کنار گیر که او را کنار نیست		تا کی کنار گیری معشوق مرده را
گلزار عشق را مدد از نوبهار نیست		آن کز بهار زاد بمیرد گه خزان
وان می که از عصیر بود بی‌خمار نیست		آن گل که از بهار بود خار یار اوست
والله که هیچ مرگ بتر ز انتظار نیست		نظاره گو مباش در این راه و منتظر
این نکته گوش کن اگرت گوشوار نیست		بر نقد قلب زن تو اگر قلب نیستی
پرش دهد خدای که بر تن سوار نیست		بر اسب تن ملرز سبکتر پیاده شو
چون روی آینه که به نقش و نگار نیست		اندیشه را رها کن و دل ساده شو تمام
آن ساده رو ز روی کسی شرمسار نیست		چون ساده شد ز نقش همه نقش‌ها در اوست
کو را ز راست گویی شرم و حذار نیست		از عیب ساده خواهی خود را در او نگر
تا روی دل چه یابد کو را غبار نیست		چون روی آهنین ز صفا این هنر بیافت
تا دلستان نگوید کو رازدار نیست		گویم چه یابد او نه نگویم خمش به است

عاشق نواختن به خدا هیچ عار نیست		ما را کنار گیر تو را خود کنار نیست
ای بحر بی‌امان که تو را زینهار نیست		بی حد و بی‌کناری نایی تو در کنار
چون چرخ بی‌قرار کسی را قرار نیست		زان شب که ماه خویش نمودی به عاشقان
جز گوهر ثنای تو ما را نثار نیست		جز فیض بحر فضل تو ما را امید نیست
ما را تحیریست که با کار کار نیست		تا کار و بار عشق هوای تو دیده‌ام
یک شیر وانما که تو را او شکار نیست		یک میر وانما که تو را او اسیر نیست
دامیست دام تو که از این سو مطار نیست		مرغان جسته‌ایم ز صد دام مردوار
با جام باده‌ای که مر آن را خمار نیست		آمد رسول عشق تو چون ساقی صبوح
گفتا بگیر هین که گه اعتذار نیست		گفتم که ناتوانم و رنجورم از فراق
مپذیر عذر بنده اگر زار زار نیست		گفتم بهانه نیست تو خود حال من ببین
هنگام مردنست زمان عقار نیست		کارم به یک دم آمد از دمدمه جفا
زیرا که عاشقان را هیچ اختیار نیست		گفتا که حال خویش فراموش کن بگیر
سوی مقربان وصالت گذار نیست		تا نگذری ز راحت و رنج و ز یاد خویش
جز ماه عشق هر چه بود جز غبار نیست		آبی بزن از این می و بنشان غبار هوش

وی نای ناله خوش سوزانم آرزوست		ای چنگ پرده‌های سپاهانم آرزوست
من هدهدم صفیر سلیمانم آرزوست		در پرده حجاز بگو خوش ترانه‌ای
چون راست و بوسلیک خوش الحانم آرزوست		از پرده عراق به عشاق تحفه بر
کان زیر خرد و زیر بزرگانم آرزوست		آغاز کن حسینی زیرا که مایه گفت
بیدار کن به زنگله‌ام کانم آرزوست		در خواب کرده‌ای ز رهاوی مرا کنون
چون مؤمنم شهادت و ایمانم آرزوست		این علم موسقی بر من چون شهادتست
ای عشق نکته‌های پریشانم آرزوست		ای عشق عقل را تو پراکنده گوی کن
بر من گذر که بوی گلستانم آرزوست		ای باد خوش که از چمن عشق می‌رسی
دیدار یار و دیدن ایشانم آرزوست		در نور یار صورت خوبان همی‌نمود

خورشید را ز غیرت رویش تغیریست		امروز چرخ را ز مه ما تحیریست
بر ذره ذره وحدت حسنش مقرریست		صبح وجود را به جز این آفتاب نیست
اشکال نو نماید گویی که دیگریست		اما بدان سبب که به هر شام و هر صبوح
اندر مناقضات خلافی مستریست		اشکال نو به نو چو مناقض نمایدت
در تو چو جنگ نبود دانی که لشکریست		در تو چو جنگ باشد گویی دو لشکر است
نمرود قهر بود بر او آب آذریست		اندر خلیل لطف بد آتش نمود آب
پنهان شد آنک خوب و شکرلب برادریست		گرگی نمود یوسف در چشم حاسدان
وان قصد جانش کرده که بس زشت و منکریست		این دست خود همی‌برد از عشق روی او
زان پرده دوست را منگر زشت منظریست		آن پرده از نمد نبود از حسد بود
تا کل او چگونه قبیحی و مقذریست		دیویست نفس تو که حسد جزو وصف اوست
نک اژدها شود که به طبع آدمی خوریست		آن مار زشت را تو کنون شیر می‌دهی
برتاب و برکشش که از او روح مضطریست		ای برق اژدهاکش از آسمان فضل
کز گفت این زبانت چو خواهنده بر دریست		بی حرف شو چو دل اگرت صدر آرزوست

رو رو که عشق زنده دلان مرده شوی نیست		ای مرده‌ای که در تو ز جان هیچ بوی نیست
در تو ز سوز عشق یکی تای موی نیست		ماننده خزانی هر روز سردتر
حاشا بهار همچو خزان زشتخوی نیست		هرگز خزان بهار شود این مجو محال
گفتم که این به دمدمه و های هوی نیست		روباه لنگ رفت که بر شیر عاشقم
شرمت کجا شدست تو را هیچ روی نیست		گیرم که سوز و آتش عشاق نیستت
عاشق چو گنج‌ها و تو را یک تسوی نیست		عاشق چو اژدها و تو یک کرم نیستی
گر چه مرا ز عشق سر گفت و گوی نیست		از من دو سه سخن شنو اندر بیان عشق
هر سو نظر مکن که از آن سوی سوی نیست		اول بدان که عشق نه اول نه آخرست
خر می‌طلب مسیح از این سوی جوی نیست		گر طالب خری تو در این آخرجهان
دل چون شکمبه پرحدث و توی توی نیست		یکتا شدست عیسی از آن خر به نور دل
از فارسان حمله و چوگان و گوی نیست		با خر میا به میدان زیرا که خرسوار
تا ترک غم نتازد کامروز طوی نیست		هندوی ساقی دل خویشم که بزم ساخت
دانند کاین زهی ز گدایان کوی نیست		در شهر مست آیم تا جمله اهل شهر
زان باده‌ای که درخور خم و سبوی نیست		آن عشق می‌فروش قیامت همی‌کند
زان می گلو گشاید آن کش گلوی نیست		زان می زبان بیابد آن کس که الکنست
باری مرا ز مستی آن آرزوی نیست		بس کن چه آرزوست تو را این سخنوری

سایه زلفین تو در دو جهان جای ماست		عاشق آن قند تو جان شکرخای ماست
و آنک بشد غرق عشق قامت و بالای ماست		از قد و بالای اوست عشق که بالا گرفت
هر گل زردی که رست رسته ز صفرای ماست		هر گل سرخی که هست از مدد خون ماست
عاشق و مسکین آن بی‌ضد و همتای ماست		هر چه تصور کنی خواجه که همتاش نیست
توی به تو دود شب ز آتش سودای ماست		از سبب هجر اوست شب که سیه پوش گشت
تا بدهد شرح آنک فتنه فردای ماست		نیست ز من باورت این سخن از شب بپرس
کاهش مه از غم ماه دل افزای ماست		شب چه بود روز نیز شهره و رسوای اوست
خه که نهانی چنین شهره و پیدای ماست		آه که از هر دو کون تا چه نهان بوده‌ای
و آنچ ز لوحش نمود آن همه اسمای ماست		زان سوی لوح وجود مکتب عشاق بود
ناطقه و نفس کل ناله سرنای ماست		اول و پایان راه از اثر پای ماست
در هوس آن سری اوست که هم پای ماست		گر نه کژی همچو چنگ واسطه نای چیست
بر سر منشور عشق جسم چو طغرای ماست		گر چه که ما هم کژیم در صفت جسم خویش
بازبیاریم زود کان همه کالای ماست		رخت به تبریز برد مفخر جان شمس دین

باده گلگون شه بر گل و نسرین که راست		شاه گشادست رو دیده شه بین که راست
بر سر زانوی شه تکیه و بالین که راست		شاه در این دم به بزم پای طرب درنهاد
در تتق ابر تن ماه به تعیین که راست		پیش رخ آفتاب چرخ پیاپی کی زد
گر بنشد از شمار ساغر پیشین که راست		ساغرها می‌شمرد وی بشده از شمار
سر کشد از لامکان گوید کابین که راست		از اثر روی شه هر نفسی شاهدی
سینه صیاد کو دیده شاهین که راست		ای بس مرغان آب بر لب دریای عشق
تنگ درآمد وصال لایقشان زین که راست		هین که براقان عشق در چمنش می‌چرند
چهره زر لایق آن بر سیمین که راست		سیمبر خوب عشق رفت به خرگاه دل
در دو جهان همچو او شاه خوش آیین که راست		خسرو جان شمس دین مفخر تبریزیان

هیچ کس از آفتاب خط و گواهان نخواست		یوسف کنعانیم روی چو ماهم گواست
راستتر از سروقد نیست نشانی راست		سرو بلندم تو را راست نشانی دهم
شعشعه اختران خط و گواه سماست		هست گواه قمر چستی و خوبی و فر
بوی که در مغزهاست رنگ که در چشم‌هاست		ای گل و گلزارها کیست گواه شما
دیدن پایان کار صبر و وقار و وفاست		عقل اگر قاضیست کو خط و منشور او
آنک به جز روی دوست در نظر او فناست		عشق اگر محرم است چیست نشان حرم
آنک حریفیش پیش و آن دگرش در قفاست		عالم دون روسپیست چیست نشانی آن
بوسه او نه از وفاست خلعت او نه از عطاست		چونک به راهش کند آن به برش درکشد
نو شدن حال‌ها رفتن این کهنه‌هاست		چیست نشانی آنک هست جهانی دگر
هر نفس اندیشه نو نوخوشی و نوغناست		روز نو و شام نو باغ نو و دام نو
گر نه ورای نظر عالم بی‌منتهاست		نو ز کجا می‌رسد کهنه کجا می‌رود
می‌رود و می‌رسد نو نو این از کجاست		عالم چون آب جوست بسته نماید ولیک
اصل سخن گو بجو اصل سخن شاه ماست		خامش و دیگر مگو آنک سخن بایدش
آنک در اسرار عشق همنفس مصطفاست		شاه شهی بخش جان مفخر تبریزیان

ما به فلک می‌رویم عزم تماشا که راست		هر نفس آواز عشق می‌رسد از چپ و راست
باز همان جا رویم جمله که آن شهر ماست		ما به فلک بوده‌ایم یار ملک بوده‌ایم
زین دو چرا نگذریم منزل ما کبریاست		خود ز فلک برتریم وز ملک افزونتریم
بر چه فرود آمدیت بار کنید این چه جاست		گوهر پاک از کجا عالم خاک از کجا
قافله سالار ما فخر جهان مصطفاست		بخت جوان یار ما دادن جان کار ما
ماه چنان بخت یافت او که کمینه گداست		از مه او مه شکافت دیدن او برنتافت
شعشعه این خیال زان رخ چون والضحاست		بوی خوش این نسیم از شکن زلف اوست
کز نظر آن نظر چشم تو آن سو چراست		در دل ما درنگر هر دم شق قمر
کی کند این جا مقام مرغ کز آن بحر خاست		خلق چو مرغابیان زاده ز دریای جان
ور نه ز دریای دل موج پیاپی چراست		بلک به دریا دریم جمله در او حاضریم
باز چو کشتی شکست نوبت وصل و لقاست		آمد موج الست کشتی قالب ببست

نوبت لطف و عطاست بحر صفا در صفاست		نوبت وصل و لقاست نوبت حشر و بقاست
صبح سعادت دمید صبح چه نور خداست		درج عطا شد پدید غره دریا رسید
این خرد پیر کیست این همه روپوش‌هاست		صورت و تصویر کیست این شه و این میر کیست
چشمه این نوش‌ها در سر و چشم شماست		چاره روپوش‌ها هست چنین جوش‌ها
این سر خاک از زمین وان سر پاک از سماست		در سر خود پیچ لیک هست شما را دو سر
تا تو بدانی که سر زان سر دیگر به پاست		ای بس سرهای پاک ریخته در پای خاک
دانک پس این جهان عالم بی‌منتهاست		آن سر اصلی نهان وان سر فرعی عیان
کوزه ادراک‌ها تنگ از این تنگناست		مشک ببند ای سقا می‌نبرد خنب ما
نور تو هم متصل با همه و هم جداست		از سوی تبریز تافت شمس حق و گفتمش

لاف زنم لاف لاف چونک خریدارم اوست		کار ندارم جز این کارگه و کارم اوست
بلبل بویا شدم چون گل و گلزارم اوست		طوطی گویا شدم چون شکرستانم اوست
سر به فلک برزنم چون سر و دستارم اوست		پر به ملک برزنم چون پر و بالم از اوست
قافله‌ام ایمنست قافله سالارم اوست		جان و دلم ساکنست زانک دل و جانم اوست
بر مثل آفتاب تیغ گهردارم اوست		بر مثل گلستان رنگرزم خم اوست
زانک به روز و به شب بر در و دیوارم اوست		خانه جسمم چرا سجده گه خلق شد
زانک طبیب غم این دل بیمارم اوست		دست به دست جز او می‌نسپارد دلم
گر پدر من بود دشمن و اغیارم اوست		بر رخ هر کس که نیست داغ غلامی او
صله ز من خواه زانک مخزن و انبارم اوست		ای که تو مفلس شدی سنگ به دل برزدی
منکر او چون شوم چون همه اقرارم اوست		شاه مرا خوانده است چون نروم پیش شاه
من چه کنم ای عزیز گفتن بسیارم اوست		گفت خمش چند چند لاف تو و گفت تو

گر چه غلط می‌دهد نیست غلط اوست اوست		باز درآمد به بزم مجلسیان دوست دوست
تعبیه‌های عجب یار مرا خوست خوست		گاه خوش خوش شود گه همه آتش شود
پشت ندارد چو شمع او همگی روست روست		نقش وفا وی کند پشت به ما کی کند
مغز نداری مگر تا کی از این پوست پوست		پوست رها کن چو مار سر تو برآور ز یار
هر کی چو سیل روان در طلب جوست جوست		هر کی به جد تمام در هوس ماست ماست
وز گل رخسار او مغز پر از بوست بوست		از هوس عشق او باغ پر از بلبل‌ست
کز غم عشق این تنم بر مثل موست موست		مفخر تبریزیان شمس حق آگه بود

سخت روان می‌رود سرو خرامان کیست		آنک چنان می‌رود ای عجب او جان کیست
زلف چلیپا و شش آفت ایمان کیست		حلقه آن جعد او سلسله پای کیست
وین همه بوهای خوش از سوی بستان کیست		در دل ما صورتیست ای عجب آن نقش کیست
گفتم این شاه کیست خسرو و سلطان کیست		دیدم آن شاه را آن شه آگاه را
کاین همه درد از کجاست حال پریشان کیست		چون سخن من شنید گفت به خاصان خویش
دل همه در جست و جو یا رب جویان کیست		عقل روان سو به سو روح دوان کو به کو
بنده آن شو که او داند مهمان کیست		دل چه نهی بر جهان باش در او میهمان
این دل پرغلغله مجلس و ایوان کیست		در دل من دار و گیر هست دو صد شاه و میر
ای دل دریاصفت سینه بیابان کیست		عرصه دل بی‌کران گم شده در وی جهان
شاد ابد گشت آنک داند شادان کیست		غم چه کند با کسی داند غم از کجاست
مرگ تو گوید تو را کاین همه احسان کیست		ای زده لاف کرم گفته که من محسنم
پس تو بدانی که این جمله طلسم آن کیست		آن دم کاین دوستان با تو دگرگون شوند
کای زر کامل عیار نقد تو از کان کیست		نقد سخن را بمان سکه سلطان بجو

آنک از او آگهست از همه عالم بریست		با وی از ایمان و کفر باخبری کافریست
چهره او آفتاب طره او عنبریست		آه که چه بی‌بهره‌اند باخبران زانک هست
گشته رمیده ز خلق بر مثل سامریست		آه از آن موسیی کانک بدیدش دمی
بر عدد اختران ماه ورا مشتریست		بر عدد ریگ هست در هوسش کوه طور
زانک مسلم شده چشم ورا ساحریست		چشم خلایق از او بسته شد از چشم بند
زرگر عشق ورا بر رخ من زرگریست		اوست یکی کیمیا کز تبش فعل او
کآتش از لطف او روضه نیلوفریست		پای در آتش بنه همچو خلیل ای پسر
روح از آن لاله زار آه که چون پروریست		چون رخ گلزار او هست چراگاه روح
آن گهری را که بحر در نظرش سرسریست		مفخر جان شمس دین عقل به تبریز یافت

پر شکرست این مقام هیچ تو را کار نیست		ای غم اگر مو شوی پیش منت بار نیست
غم همه آن جا رود کان بت عیار نیست		غصه در آن دل بود کز هوس او تهیست
بندم لب گویمت خواجه شکرخوار نیست		ای غم اگر زر شوی ور همه شکر شوی
ور سفری در دلست جز بر دلدار نیست		در دل اگر تنگیست تنگ شکرهای اوست
شاد شو از بوی یار کت نظر یار نیست		ای که تو بی‌غم نه‌ای می‌کن دفع غمش
بوی بود قسم آنک محرم دیدار نیست		ماه ازل روی او بیت و غزل بوی او

در شکرینه یقین سرکه انکار نیست		ای غم اگر مو شوی پیش منت بار نیست
قبله ما غیر آن دلبر عیار نیست		گر چه تو خون خواره‌ای رهزن و عیاره‌ای
ره نبرد با وی آنک مرغ شکرخوار نیست		کان شکرهاست او مستی سرهاست او
هر که ندارد دلی طالب دلدار نیست		هر که دلی داشتست بنده دلبر شدست
پود چه کار آیدش آنک ورا تار نیست		کل چه کند شانه را چونک ورا موی نیست
تا چه کند صیرفی هر کش دینار نیست		با سر میدان چه کار آن که بود خرسوار
نار نماید در او جز گل و گلزار نیست		جان کلیم و خلیل جانب آتش دوان
رنگ شب تیره را تاب مه یار نیست		ای غم از این جا برو ور نه سرت شد گرو
نقل بخیلانه‌ات طعمه خمار نیست		ای غم پرخار رو در دل غمخوار رو
تنگ متاع تو را عشق خریدار نیست		حلقهٔ غین تو تنگ میمت از آن تنگتر
کز شکرآکندگی ممکن گفتار نیست		ای غم شادی شکن پر شکرست این دهن

عشرت پروانه را شمع و لگن واجبست		پیش چنین ماه رو گیج شدن واجبست
هر دمم از چنگ او تن تننن واجبست		هست ز چنگ غمش گوش مرا کش مکش
مردمک دیده را چاه ذقن واجبست		دلو دو چشم مرا گر چه که کم نیست آب
عاشق درگاه را خلق حسن واجبست		دلبر چون ماه را هر چه کند می‌رسد
هر که در این چه فتاد داد رسن واجبست		طره خویش ای نگار خوش به کف من سپار
حفظ چنین شهر را برج و بدن واجبست		عشق که شهر خوشیست این همه اغیار چیست
روشنی دیده را خوب ختن واجبست		غمزه دزدیده را شحنه غم در پیست
کالبد مرده را گور و کفن واجبست		عاشق عیسی نه‌ای بی‌خور و خر کی زیی
منقطع درد را نزل وطن واجبست		مریم جان را مخاض برد به نخل و ریاض
ناقه پرفاقه را شرب و عطن واجبست		نزل دل بارکش هست ملاقات خوش
اشتر سرمست را بند دهن واجبست		لطف کن ای کان قند راه دهانم ببند

آنک به رقص آورد کاهل ما را کجاست		کالبد ما ز خواب کاهل و مشغول خاست
این همه بویش کند دیدن او خود جداست		آنک به رقص آورد پرده دل بردرد
رقص هوا از فلک رقص درخت از هواست		جنبش خلقان ز عشق جنبش عشق از ازل
شد نفسش آتشین عشق یکی اژدهاست		دل چو شد از عشق گرم رفت ز دل ترس و شرم
دردی ساقی ما جمله صفا در صفاست		ساقی جان در قدح دوش اگر درد ریخت
پر کن و پیش آر جام بنگر نوبت که راست		باده عشق ای غلام نیست حلال و حرام
جمله خوبان غلام جمله خوبی تو راست		ای دل پاک تمام بر تو هزاران سلام
دادن جان در سجود جان همه سجده‌هاست		سجده کنم پیش یار گوید دل هوش دار

ما به چمن می‌رویم عزم تماشا که راست		هر نفس آواز عشق می‌رسد از چپ و راست
صبح سعادت دمید وقت وصال و لقاست		نوبت خانه گذشت نوبت بستان رسید
مرکب دولت بران نوبت وصل آن ماست		ای شه صاحب قران خیز ز خواب گران
عیش شما نقد شد نسیه فردا کجاست		طبل وفا کوفتند راه سما روفتند
عالم بالا و پست پرلمعان و صفاست		روم برآورد دست زنگی شب را شکست
زانک جز این رنگ و بو در دل و جان رنگ‌هاست		ای خنک آن را که او رست از این رنگ و بو
گر چه در این آب و گل دستگه کیمیاست		ای خنک آن جان و دل کو رهد از آب و گل

بیا که از تو شود سیئاتهم حسنات		ز عشق روی تو روشن دل بنین و بنات
درون خانه تن پر شود چراغ حیات		خیال تو چو درآید به سینه عاشق
چنانک خاطر زندانیان به بانگ نجات		دود به پیش خیالت خیال‌های دگر
که تا ز خرمن لطفت برند جمله زکات		به گرد سنبل تو جان‌ها چو مور و ملخ
خنک کسی که از آن یک نظر بیافت برات		به مرده‌ای نگری صد هزار زنده شود
به خانه خانه دوند از گریزخانه مات		زهی شهی که شهان بر بساط شطرنجت
ز خواب برجهد این بخت خفته گویدهات		کدام صبح که عشقت پیاله‌ای آرد
بگویدم که مرا نیز گویمش هیهات		فرودود ز فلک مه به بوی این باده
بیار جام که جان آمدم ز عشق بیات		طرب که از تو نباشد بیات می‌گردد
که سیر می‌نشود دیده من از آیات		به پیش دیده من باش تا تو را بینم
که بر لبت زده‌ام بوسه‌ها و یا بر پات		ندانم از سرمستیست شمس تبریزی

بدانک مست تجلی به ماه راه نماست		بیا که عاشق ماهست وز اختران پیداست
هر آنک گوید کو کو بدانک نابیناست		میان روز شتر بر سر مناره رود
مرا دو چشم ببندی بگویمت که کجاست		بگرد عاشق اگر صد هزار خام بود
که از دهان و لب من پری رخی گویاست		بیا به پیش من آ تا به گوش تو گویم
نزاده است ز آدم نه مادرش حواست		کسی که عاشق روی پری من باشد
چو آفتاب در آتش چو چرخ بی‌سر و پاست		عجب مدار از آن کس که ماه ما را دید
دمی قرار ندارد مگر سر یحیاست		سر بریده نگر در میان خون غلطان
که روز و شب متقلب در این نشیب و علاست		او آفتاب و چو ماهست آن سر بی‌تن
بیامدی و بگفتی که این چه کارافزاست		بر این بساط خرد را اگر خرد بودی
کسی که قامت جان یافت اوست کاهل صلاست		کسی که چهره دل دید اوست اهل خرد
که روی زرد و دل درد داغ آن سیماست		در این چمن نظری کن به زعفران رویان
ز ما خرد مطلب تا پری ما با ماست		خموش باش مگو راز اگر خرد داری
خرد ز حلقه مغزم که سخت حلقه رباست		که برد مفخر تبریز شمس تبریزی

که بنده قد و ابروی تست هر کژ و راست		بخند بر همه عالم که جای خنده تو راست
که آدمی و پری در ره تو بی‌سر و پاست		فتد به پای تو دولت نهد به پیش تو سر
تو را ندید به گلشن دمی نشست و نخاست		پریر جان من از عشق سوی گلشن رفت
که جویبار سعادت که اصل جاست کجاست		برون دوید ز گلشن چو آب سجده کنان
ز جمله نعره برآمد که مست دلبر ماست		چو اهل دل ز دلم قصه تو بشنیدند
بده ز شرق نشان‌ها که این دمت چو صباست		پس آدمی و پری جمع گشت بر من و گفت
زهی جفا که در او صد هزار گنج وفاست		جفات نیز شکروار چاشنی دارد
بگو مرا تو که خورشید را چه رو و قفاست		قفا بداد و سفر کرد شمس تبریزی

که ذره‌های تنم حلقه خراباتست		ز آفتاب سعادت مرا شراباتست
صلای سایه زلفین او که جناتست		صلای چهره خورشید ما که فردوسست
که آسمان و زمین مست آن مراعاتست		به آسمان و زمین لطف ایتیا فرمود
هزار ساله از آن سوی نفی و اثباتست		ز هست و نیست برون‌ست تختگاه ملک
شتاب کن که ز تأخیرها بس آفاتست		هزار در ز صفا اندرون دل بازست
از آنک شاه حقایق نه شاه شهماتست		حیات‌های حیات آفرین بود آن جا
پیاله‌های پر از خون نگر که آیاتست		ز نردبان درون هر نفس به معراجند
نه لاف چرخه چرخ‌ست و نی سماواتست		در آن هوا که خداوند شمس تبریزیست

نگاه کن به دو چشمم اگرت باور نیست		وجود من به کف یار جز که ساغر نیست
به دست عشق که زرد و نزار و لاغر نیست		چو ساغرم دل پرخون من و تن لاغر
بیا به گوش تو گویم عجب که کافر نیست		به غیر خون مسلمان نمی‌خورد این عشق
جهان پرست ز نقش وی او مصور نیست		هزار صورت زاید چو آدم و حوا
بداند و مدد آرد که علم او کر نیست		صلاح ذره صحرا و قطره دریا
چرا دلش نشناسد به فعلش ار خر نیست		به هر دمی دل ما را گشاید و بندد
شدست عارف و داند که اوست دیگر نیست		خر از گشادن و بستن به دست خربنده
ندای او بشناسد که او منکر نیست		چو بیندش سر و گوش خرانه جنباند
عجب عجب ز خدا مر تو را چنان خور نیست		ز دست او علف و آب‌های خوش خوردست
چه منکری که خدا در خلاص مضطر نیست		هزار بار ببستت به درد و ناله زدی
به نیم حبه نیرزد سری کز آن سر نیست		چو کافران ننهی سر مگر به وقت بلا
مثال جعفر طیار اگر چه جعفر نیست		هزار صورت جان در هوا همی‌پرد
گمان برد ز نژندی که خود مرا پر نیست		ولیک مرغ قفس از هوا کجا داند
سرش بگنجد و تن نی از آنک کل سر نیست		سر از شکاف قفس هر نفس کند بیرون
هزار منظر بینی و ره به منظر نیست		شکاف پنج حس تو شکاف آن قفس است
چو نیک درنگری جمله جز که آذر نیست		تن تو هیزم خشکست و آن نظر آتش
بدانک هیزم نورست اگر چه انور نیست		نه هیزمست که آتش شدست در سوزش
بگویم و بنهم عمر ما مأخر نیست		برای گوش کسانی که بعد ما آیند
ز راه‌های نهانی که عقل رهبر نیست		که گوششان بگرفتست عشق و می‌آرد
مخسب گنج زرست این سخن اگر زر نیست		بخفت چشم محمد ضعیف گشت رباب
کدام اختر کز شمس او منور نیست		خلایق اختر و خورشید شمس تبریزی

بهانه کن که بتان را بهانه آیینست		ستیزه کن که ز خوبان ستیزه شیرینست
به جای فاتحه و کاف‌ها و یاسینست		از آن لب شکرینت بهانه‌های دروغ
طبیعت است و سرشت است و عادت و دینست		وفا طمع نکنم زانک جور خوبان را
به قاصد است و به مکر است و آن دروغینست		اگر ترش کنی و رو ز ما بگردانی
به جان پاک عزیزان که گرز رویینست		ز دست غیر تو اندر دهان من حلوا
که آن سراب که ارزد صد آب خوش اینست		هزار وعده ده آنگه خلاف کن همه را
چرا دهد زر و سیم آن پری که سیمینست		زر او دهد که رخش از فراق همچو زر است
جواب تلخ تو را صد هزار تمکینست		جواب همچو شکر او دهد که محتاج است
بقای گنج تو بادا که آن برونینست		جمال و حسن تو گنج است و خوی بد چون مار
که آن زکات لطیفت نصیب مسکینست		قماش هستی ما را به ناز خویش بسوز
که در شرف سر کوی تو طور سینینست		برون در همه را چون سگان کو بنشان
جفای عشق کشیدن فن سلاطین است		خورند چوب خلیفه شهان چو شاه شوند
مرا چو فاتحه خواندم امید آمینست		امام فاتحه خواند ملک کند آمین
هزار گوهر و لعلش بها و کابینست		هر آن فریب کز اندیشه تو می‌زاید
بدانک مدرسه عشق را قوانینست		چنانک مدرسه فقه را برون شوها است
که زنده شخص جهان زان گزیده تلقینست		خمش کنیم که تا شرح آن بگوید شاه

ولی او نشوم کو ز اولیای تو نیست		به حق آن که در این دل به جز ولای تو نیست
مباد چشمم روشن اگر سقای تو نیست		مباد جانم بی‌غم اگر فدای تو نیست
خراب باد وجودم اگر برای تو نیست		وفا مباد امیدم اگر به غیر تو است
کدام شاه و امیری که او گدای تو نیست		کدام حسن و جمالی که آن نه عکس تو است
ببین که کام دل من به جز رضای تو نیست		رضا مده که دلم کام دشمنان گردد
ولی چه چاره که مقدور جز قضای تو نیست		قضا نتانم کردن دمی که بی‌تو گذشت
بر او ملرز فدا کن چه شد خدای تو نیست		دلا بباز تو جان را بر او چه می‌لرزی
به جان تو که تو را دشمنی ورای تو نیست		ملرز بر خود تا بر تو دیگران لرزند

جهان چه دارد در کف که آن عطای تو نیست		چه گوهری تو که کس را به کف بهای تو نیست
سزای بنده مده گر چه او سزای تو نیست		سزای آنک زید بی‌رخ تو زین بترست
که خاک بر سر جانی که خاک پای تو نیست		نثار خاک تو خواهم به هر دمی دل و جان
چه نامبارک مرغی که در هوای تو نیست		مبارکست هوای تو بر همه مرغان
به آشنا نرهد چونک آشنای تو نیست		میان موج حوادث هر آنک استادست
فناش گیر چو او محرم بقای تو نیست		بقا ندارد عالم وگر بقا دارد
چه خوش لقا بود آن کس که بی‌لقای تو نیست		چه فرخست رخی کو شهیت را ماتست
دلی که سوخته آتش بلای تو نیست		ز زخم تو نگریزم که سخت خام بود
ز لامکانش برانی که رو که جای تو نیست		دلی که نیست نشد روی در مکان دارد
کدام ذره که سرگشته ثنای تو نیست		کرانه نیست ثنا و ثناگران تو را
جفا مکن که مرا طاقت جفای تو نیست		نظیر آنک نظامی به نظم می‌گوید

زکات لعل ادا کن رسید وقت زکات		برات عاشق نو کن رسید روز برات
چو این و آن نبود هست نوبت حسرات		برات و قدر خیالت دو عید چیست وصال
ز تخته بند زمستان شکوفه یافت نجات		به باغ‌های حقایق برات دوست رسید
ز دشت و کوه برویید صد هزار نبات		چو طوطیان خبر قند دوست آوردند
وفات در بگشاد و خریف یافت وفات		دو شادیست عروسان باغ را امروز
شکوفه نور حقست و درخت چون مشکات		بیا که نور سماوات خاک را آراست
که جوش کرد ز خاک و درخت آب حیات		جهان پر از خضر سبزپوش دانی چیست
ز بی‌جهت برسیدست خلد سوی جهات		ز لامکان برسیدست حور سوی ملک
که طور یافت ربیع و کلیم جان میقات		طیور نعره ارنی همی‌زنند چرا
که رعد نفخه صور آمد و نشور موات		به باغ آی و قیامت ببین و حشر عیان
خموش کن که سخن شرط نیست وقت صلات		اذان فاخته دیدیم و قامت اشجار

بدانک خصم دلست و مراقب تن‌هاست		هر آنک از سبب وحشت غمی تنهاست
تن تو توده خاکست و دمدمه ش چو هواست		به چنگ و تنتن این تن نهاده‌ای گوشی
عدو دیده و بیناییست و خصم ضیاست		هوای نفس تو همچون هوای گردانگیز
که زامقلو تو را درد و زانقلوه عناست		تویی مگر مگس این مطاعم عسلین
عجب که توبه و عقل و رأیت تو کجاست		در آن زمان که در این دوغ می‌فتی چو مگس
که عهد تو چو چراغی رهین هر نکباست		به عهد و توبه چرا چون فتیله می‌پیچی
که بی ز پیرهن نصرت تو حبس عماست		بگو به یوسف یعقوب هجر را دریاب
چو مرده‌ای‌ست ضریر و عقیله احیاست		چو گوشت پاره ضریریست مانده بر جایی
بدان گمان که مگر سرمه است و خاک و دواست		به جای دارو او خاک می‌زند در چشم
دعای نوح نبیست و او مجاب دعاست		چو لا تعاف من الکافرین دیارا
که زشت صنعت و مبغوض گوهر و رسواست		همیشه کشتی احمق غریق طوفان‌ست
به حکم عدل خبیثات مر خبیثین راست		اگر چه بحر کرم موج می‌زند هر سو
چنان گلو که تو داری سزای صفع و قفاست		قفا همی‌خور و اندرمکش کلا گردن
که کیر خر نرهد زو چو پیش او برخاست		گلو گشاده چو فرج فراخ ماده خران
شکمبه و دهن سگ بلی سزا به سزاست		بخور تو ای سگ گرگین شکنبه و سرگین
ز پوز و ز شکم و طلعت تو خود پیداست		بیا بخور خر مرده سگ شکار نه‌ای
مقام صید سر کوه و بیشه و صحراست		سگ محله و بازار صید کی گیرد
که زشت‌ها که بدو دررسد همه زیباست		رها کن این همه را نام یار و دلبر گو
مصرف همه ذرات اسفل و اعلاست		که کیمیاست پناه وی و تعلق او
که از تصرف او عقل گول و نابیناست		نهان کند دو جهان را درون یک ذره
اگر به علم فلاطون بود برون سراست		بدانک زیرکی عقل جمله دهلیزیست
که عقل دعوی سر کرد و عشق بی‌سر و پاست		جنون عشق به از صد هزار گردون عقل
حریف بیم نباشد هر آنک شیر وغاست		هر آنک سر بودش بیم سر همش باشد
که سر ندارد و بی‌سر مجرد و یکتاست		رود درونه سم الخیاط رشته عشق
که تا وصال ببخشد به پاره‌ها که جداست		قلاوزی کندش سوزن و روان کندش
حدیث موسی جان کن که با ید بیضاست		حدیث سوزن و رشته بهل که باریکست
که قطره قطره او مایه دو صد دریاست		حدیث قصه آن بحر خوشدلی‌ها گو
ببین ز موج تو را هر نفس چه گردشهاست		چو کاسه بر سر بحری و بی‌خبر از بحر

به هر چه روی نهی بی‌وی ار نکوست بدست		هر آنچ دور کند مر تو را ز دوست بدست
چو پخته گشت از این پس بدانک پوست بدست		چو مغز خام بود در درون پوست نکوست
بدانک بیضه از این پس حجاب اوست بدست		درون بیضه چو آن مرغ پر و بال گرفت
چو خلق حق نشناسد نه نیک خوست بدست		به خلق خوب اگر با جهان بسازد کس
درون چشم اگر نیم تای موست بدست		فراق دوست اگر اندک‌ست اندک نیست
به وقت مرگ اگر نیز جست و جوست بدست		در این فراق چو عمری به جست و جو بگذشت
از آنک خلعت نو را غزل رفوست بدست		غزل رها کن از این پس صلاح دین را بین

شکر ترش نبود آن شکر ترش چونست		سه روز شد که نگارین من دگرگونست
سبو ببردم و دیدم که چشمه پرخونست		به چشمه‌ای که در او آب زندگانی بود
به جای میوه و گل خار و سنگ و هامونست		به روضه‌ای که در او صد هزار گل می‌رست
از آنک کار پری خوان همیشه افسونست		فسون بخوانم و بر روی آن پری بدمم
که کار او ز فسون و فسانه بیرونست		پری من به فسون‌ها زبون شیشه نشد
گره در ابروی لیلی هلاک مجنونست		میان ابروی او خشم‌های دیرینه‌ست
ببین ببین که مرا بی‌تو چشم جیحونست		بیا بیا که مرا بی‌تو زندگانی نیست
اگر چه جرم من از جمله خلق افزونست		به حق روی چو ماهت که چشم روشن کن
از آنک هر سببی با نتیجه مقرونست		به گرد خویش برآید دلم که جرمم چیست
که گرد خویش مجو کاین سبب نه زان کونست		ندا همی‌رسدم از نقیب حکم ازل
که کار او نه به میزان عقل موزونست		خدای بخشد و گیرد بیارد و ببرد
بهشت در بگشاید که غیر ممنونست		بیا بیا که هم اکنون به لطف کن فیکون
ز عین سنگ ببینی که گنج قارونست		ز عین خار ببینی شکوفه‌های عجیب
نهان میانه کاف و سفینه نونست		که لطف تا ابدست و از آن هزار کلید

به حلقه حلقه آن طره پریشانت		به حق چشم خمار لطیف تابانت
که تعبیه‌ست در آن لعل شکرافشانت		بدان حلاوت بی‌مر و تنگ‌های شکر
که گشت از آن مه و خورشید و ذره جویانت		به کهربایی کاندر دو لعل تو درجست
که دام بلبل عقل‌ست در گلستانت		به حق غنچه و گل‌های لعل روحانی
کز آن گشاد دهان را انار خندانت		به آب حسن و به تاب جمال جان پرور
که دم به دم ز طرب سجده می‌برد جانت		بدان جمال الهی که قبله دل‌هاست
ولی بس‌ست خود آن روی خوب برهانت		تو یوسفی و تو را معجزات بسیارست
خدای عز و جل کی دهد بدیشانت		چه جای یوسف بس یوسفان اسیر توند
برای دیدنت از جا بدی به بستانت		ز هر گیاه و ز هر برگ رویدی نرگس
کجا دهد شه سردان به دست سردانت		چو سوخت ز آتش عشق تو جان گرم روان
که غرقه کرد چو خورشید نور سبحانت		شعاع روی تو پوشیده کرد صورت تو
برآید از دل پاک و نماید احسانت		هزار صورت هر دم ز نور خورشیدت
ز ابلهی و خری می‌کشد به زندانت		درون خویش اگر خواهدت دل ناپاک
نه پای بند کند جاده هیچ سلطانت		نه هیچ عاقل بفریبدت به حیلت عقل
ابوهریره گمان چون برد در انبانت		تو را که در دو جهان می‌نگنجی از عظمت
دلم ز پرده ستاید هزار چندانت		به هر غزل که ستایم تو را ز پرده شعر
ولیک جان را گلشن کنم به ریحانت		دلم کی باشد و من کیستم ستایش چیست
که تو غریب مهی و غریب ارکانت		بیا تو مفخر آفاق شمس تبریزی

به هر که قدر تو دانست می‌دهند برات		چو عید و چون عرفه عارفان این عرفات
برای کارگزاری ز قاضی الحاجات		هلال وار ز راه دراز می‌آیند
ز مخزن زر سلطان همی‌کشند زکات		به مفلسان که ز بازارشان نصیبی نیست
گرفته زیر بغل‌ها کلیدهای نجات		پی گشادن درهای بسته می‌آیند
شنیده بانگ تعالو لتأخذوا الصدقات		به دست هر جان زنبیل زفت می‌آید
به طور موسی عمران و غلغل میقات		بیا بیا گذری کن ببین زکات ملک
دریده قوصره‌هاشان ز بار قند و نبات		دریده پهلوی همیان از آن زر بسیار
خمش کن و بنشین دور و می‌شنو صلوات		ز خرمن دو جهان مور خود چه تاند برد

دمی عظیم نهان‌ست و در حجاب خداست		در این سلام مرا با تو دار و گیر جداست
چه‌هاست نعره برآورده کان چه‌هاست چه‌هاست		ز چنگ سخت عجیب‌ست آن ترنگ ترنگ
خمش که وقت جنون و نه وقت کشف غطاست		شراب لعل بیاورد شاه کاین رکنی‌ست

برون شیشه ز حال درون شیشه گواست		اگر تو مست وصالی رخ تو ترش چراست
ز بوی رنگ و ز چشم و فتادن از چپ و راست		پدید باشد مستی میان صد هشیار
که جوش و نوش و قوامش ز خم لطف خداست		علی الخصوص شرابی که اولیا نوشند
به کف و تف و به جوش و به غلغله پیداست		خم شراب میان هزار خم دگر
خروش دیدی می‌دانک شعله سوداست		چو جوش دیدی می‌دان که آتش‌ست ز جان
که جرعه‌اش را صد من شکر به نقد بهاست		بدانک سرکه فروشی شراب کی دهدت
هوای نفس بمان گر هوات بیع و شراست		بهای باده من المؤمنین انفسهم
مگو چنین که بر آن مکرم این دروغ خطاست		هوای نفس رها کردی و عوض نرسید
درون دیده پرنور او خمار لقاست		کسی که شب به خرابات قاب قوسینست
در آن دماغ که باده‌ست باد غم ز کجاست		طهارتی‌ست ز غم باده شراب طهور
نشان یطعم و یسقن هم از پیمبر ماست		ابیت عند ربی نام آن خراباتست

همیشه سجده گهم آستان خرگه توست		مرا چو زندگی از یاد روی چون مه توست
نوای آن سگ کو پاسبان درگه توست		به هر شبی کشدم تا به روز زنده کند
خرد بگفت که سجده کنش که او شه توست		ز پیش آب و گل من بدید روح تو را
نهاده روی بر آن خاک خوش که او ره توست		سجود کرد و در آن سجده ماند تا به ابد
به نعل بازنوازی که آن گذرگه توست		چه باشدت اگر این شوره خاک را که منم
تو کهربای دلی دل به عاشقی که توست		ایا دو دیده تبریز شمس دین به حق

چرا ز باد مکافات داد و بیدادست		جهان و کار جهان سر به سر اگر بادست
ز بعد ششصد و پنجاه سخت بنیادست		به باد و بود محمد نگر که چون باقیست
که از برای فضیحت فسانه شان یادست		ز باد بولهب و جنس او نمی‌بینی
در این ثبات که قاف کمتر آحادست		چنین ثبات و بقا باد را کجا باشد
عنایت ازلی بد که نورست ادست		نبود باد دم عیسی و دعای عزیر
اگر چه باد صبا بگذرد چمن شادست		اگر چه باد سخن بگذرد سخن باقیست
درون باد ندانی که تیغ پولادست		ز بیم باد جهان همچو برگ می‌لرزد
کهی کهی نکند ز آنک که نه فرهادست		کهی بود که به جز باد در جهان نشناخت
که از درون دلم موج‌های فریادست		تو باخبر نشوی گر کنم بسی فریاد
یقین شود که نه بادست ملک آبادست		اگر تو بحر ببینی و موج بر تو زند

به بام چند برآیی و خانه را چه شدست		ز دام چند بپرسی و دانه را چه شدست
تنور آتش عشق و زبانه را چه شدست		فسرده چند نشینی میان هستی خویش
اگر تو نقره صافی میانه را چه شدست		بگرد آتش عشقش ز دور می‌گردی
جمال یار و شراب مغانه را چه شدست		ز دردی غم و اندیشه سیر چون نشوی
به ره کنش به بهانه بهانه را چه شدست		اگر چه سرد وجودیت گرم درپیچید
زمانه بی‌تو خوشست و زمانه را چه شدست		شکایت ار ز زمانه کند بگو تو برو
یگانه باش چو بیخ و یگانه را چه شدست		درخت وار چرا شاخ شاخ وسوسه‌ای
مگو فلان چه کس است و فلانه را چه شدست		در آن ختن که در او شخص هست و صورت نیست
ببین ز دولت عشقش نشانه را چه شدست		نشان عشق شد این دل ز شمس تبریزی

چو باز زنده شدی زین سپس بدانی زیست		تو مردی و نظرت در جهان جان نگریست
مدرس ملکوتست و بر غیوب حفیست		هر آن کسی که چو ادریس مرد و بازآمد
و زان طرف به کدامین ره آمدی که خفیست		بیا بگو به کدامین ره از جهان رفتی
که شهر شهر قفس‌ها به شب ز مرغ تهیست		رهی که جمله جان‌ها به هر شبی بپرند
به چرخ می‌نرسد وز دوار او عجمیست		چو مرغ پای ببسته‌ست دور می‌نپرد
حقیقت و سر هر چیز را ببیند چیست		علاقه را چو ببرد به مرگ و بازپرد
مکوب طبل مقالت که گفت طبل تهیست		خموش باش که پرست عالم خمشی

می آسمانی چشیدی که نوشت		به شاه نهانی رسیدی که نوشت
میان گلستان کشیدی که نوشت		نگار ختن را حیات چمن را
چه ماهی چه شاهی چه عیدی که نوشت		ایا جان دلبر ایا جمله شکر
که قفل طرب را کلیدی که نوشت		ز مستان سلامت ز رندان پیامت
که در سر شرابی پزیدی که نوشت		چه رعنا رقیبی چه شیرین طبیبی
گزیده کسی را گزیدی که نوشت		دلا خوش گزیدی غم شمس تبریز

مرا با تو ای جان سر جنگ نیست		اگر مر تو را صلح آهنگ نیست
خدای جهان را جهان تنگ نیست		تو در جنگ آیی روم من به صلح
جهان معانی به فرسنگ نیست		جهانیست جنگ و جهانیست صلح
ببین اصل هر دو به جز سنگ نیست		هم آب و هم آتش برادر بدند
اگر روم خوبست بی‌زنگ نیست		که بی این دو عالم ندارد نظام
خمش کن که فخرست آن ننگ نیست		مرا عقل صد بار پیغام داد

ای تو ذات و دگر مهان چو صفات		طرب ای بحر اصل آب حیات
کو یکی وصف لایق چو تو ذات		اه چه گفتم کجاست تا به کجا
ریش خندی زند به هست و فوات		هر که در عشق روت غوطی خورد
گر نماید بدو شکرت نبات		شرق تا غرب شکرین گردد
لعل چون خون خویش گفت که‌هات		جان من جام عشق دلبر دید
آتشی برفروخت از شررات		جان بنوشید و از سرش تا پای
خویشتن را ز می جز از طاعات		مست شد جان چنان که نشناسد
که ز من درگذشت نور عطات		بانگ آمد ز عرش مژده تو را
به دو صد سال خون چشم و عنات		مژده از بخششی که نتوان یافت
مرده زنده شود عجوز فتات		که به هر قطره از پیاله او
کی نگوسار گشتی هرگز لات		گرش از عشق دوست بو بودی
تو رکوع و سجود در صلوات		چون شدی مست او کجا دانی
جسم آن شاه ماست جان صلات		چونک بیخود شدی ز پرتو عشق
زنده گشتی تو ایمنی ز ممات		چو بمردی به پای شمس الدین
بهر ملک ابد مثال و برات		داد مخدوم از خداوندیش

در به در کو به کو که باده کجاست		صوفیان آمدند از چپ و راست
باده صوفیان ز خم خداست		در صوفی دل‌ست و کویش جان
الصلا هر کسی که عاشق ماست		سر خم را گشاد ساقی و گفت
در همه مذهبی حلال و رواست		این چنین باده و چنین مستی
از خطا توبه صد هزار خطاست		توبه بشکن که در چنین مجلس
الصلا زن که روز روز صلاست		چون شکستی تو زاهدان را نیز
مردم چشم عاشقانت جاست		مردمت گر ز چشم خویش انداخت
جای عاشق برون آب و هواست		گر برفت آب روی کمتر غم
غرقه را آشنا در آن دریاست		آشنایان اگر ز ما گشتند

همچو مطرب که باعث سیکیست		فعل نیکان محرض نیکیست
از بد و نیک شاکر و شاکیست		بهر تحریض بندگان یزدان
به بهانه ز حال ما حاکیست		نکر فرعون و شکر موسی کرد
جنس موسی هر آنک در پاکیست		جنس فرعون هر کی در منیست
و از پی شادی تو غمناکیست		از پی غم یقین همه شادیست
شاه معراج و پیک افلاکیست		خاک باشی گزید احمد از آن
گنج دل یافت آنک او خاکیست		خاک باشی بروید از تو نبات
پس خمش باش این سخن با کیست		ما همه چون یکیم بی‌من و تو

جز گشاد دل و هدایت نیست		عشق جز دولت و عنایت نیست
شافعی را در او روایت نیست		عشق را بوحنیفه درس نکرد
علم عشاق را نهایت نیست		لایجوز و یجوز تا اجل‌ست
از شکر مصر را شکایت نیست		عاشقان غرقه‌اند در شکراب
باده‌ای را که حد و غایت نیست		جان مخمور چون نگوید شکر
نیست عاشق و زان ولایت نیست		هر که را پرغم و ترش دیدی
غیرت و رشک را سرایت نیست		گر نه هر غنچه پرده باغی‌ست
آنک او واقف از بدایت نیست		مبتدی باشد اندر این ره عشق
بتر از هستیت جنایت نیست		نیست شو نیست از خودی زیرا
راعیی جز سد رعایت نیست		هیچ راعی مشو رعیت شو
لیکش این دانش و کفایت نیست		بس بدی بنده را کفی بالله
این صریح است این کنایت نیست		گوید این مشکل و کنایاتست
گفت فراش را وقایت نیست		پای کوری به کوزه‌ای برزد
راه را زین خزف نقایت نیست		کوزه و کاسه چیست بر سر ره
یا که فراش در سعایت نیست		کوزه‌ها را ز راه برگیرید
لیک بر ره تو را درایت نیست		گفت ای کور کوزه بر ره نیست
می‌روی آن به جز غوایت نیست		ره رها کرده‌ای سوی کوزه
آیتی ز ابتدا و غایت نیست		خواجه جز مستی تو در ره دین
به ز آیت طلب خود آیت نیست		آیتی تو و طالب آیت
هیچ کوشنده بی‌جرایت نیست		بی رهی ور نه در ره کوشش
ذره زله بی‌نکایت نیست		چونک مثقال ذره یره است
چشم بگشا اگر عمایت نیست		ذره خیر بی‌گشادی نیست
چیست کان را از او جبایت نیست		هر نباتی نشانی آب است
تشنه را حاجت وصایت نیست		بس کن این آب را نشانی‌هاست

هر که آید به در بگو ره نیست		قبله امروز جز شهنشه نیست
همه خفتند و یک کس آگه نیست		عذر گو وز بهانه آگه باش
آتشی کو دراز و کوته نیست		نگذارد نه کوته و نه دراز
یوسفی بی‌خیال در چه نیست		در چه طبع تو خیالاتست
همره ماست و همره که نیست		چون که گندم رسید مغز آکند
عشق آن یک که پاره ده نیست		پاره پاره کند یکایک را
سوی آن عالمی که گه گه نیست		گه گهی می‌کشند گوش تو را
رو به صحرا که شه به خرگه نیست		شمس تبریز شاه ترکانست

دید دل را چنین خراب گریخت		امشب از چشم و مغز خواب گریخت
بی نمک بود از این کباب گریخت		خواب دل را خراب دید و یباب
زخم‌ها خورد وز اضطراب گریخت		خواب مسکین به زیر پنجه عشق
خواب چون ماهی اندر آب گریخت		عشق همچون نهنگ لب بگشاد
مول مولی بزد شتاب گریخت		خواب چون دید خصم بی‌زنهار
همچو سایه ز آفتاب گریخت		ماه ما شب برآمد و این خواب
همچو گنجشک از عقاب گریخت		خواب چون دید دولت بیدار
چونک باز آمد این غراب گریخت		شکرلله همای بازآمد
چون فروماند از جواب گریخت		عشق از خواب یک سؤالی کرد
چون خدا کرد فتح باب گریخت		خواب می‌بست شش جهت را در
چون خطاییست کز صواب گریخت		شمس تبریز از خیالت خواب

کیست کو بنده تو از جان نیست		اندرآ عیش بی‌تو شادان نیست
سخت پنهان ولیک پنهان نیست		ای تو در جان چو جان ما در تن
دست بر جان نهادن آسان نیست		دست بر هر کجا نهی جانست
جز که آیینه دار جانان نیست		جان که صافی شدست در قالب
وقت افسانه پریشان نیست		جمع شد آفتاب و مه این دم
کاین سخن را مجال جولان نیست		مستی افزون شدست و می‌ترسم
آن نگویم چو گفت را آن نیست		دست نه بر دهان من تا من

نکته لاحول مگسران کجاست		بر شکرت جمع مگس‌ها چراست
جز نظری کو ز ازل بود راست		هر نظری بر رخ او راست نیست
عشوه ده ای شاه که این روی ماست		اسب خسان را به رخی پی بزن
تو نکنی ور کنی از تو رواست		عشوه و عیاری و جور و دغل
گر تو کنی جور به از صد وفاست		از تو اگر سنگ رسد گوهرست
جامه درد نعره زند کاین صفاست		تیره نظر چونک ببیند دو نقش
مجلس عشاق خیالش جداست		چونک هر اندیشه خیالی گزید
روی به ما آر که قبله خداست		کعبه چو از سنگ پرستان پرست
در نظرش سنجر و سلطان گداست		آنک از این قبله گدایی کند
روح نیاسود و نخفت و نخاست		جز که به تبریز بر شمس دین

جان و جهان ساقی و مهمان ماست		خیز که امروز جهان آن ماست
دبدبه فر سلیمان ماست		در دل و در دیده دیو و پری
بنده و بازیچه دستان ماست		رستم دستان و هزاران چو او
این که شهش یوسف کنعان ماست		بس نبود مصر مرا این شرف
از کرم امروز به فرمان ماست		خیز که فرمان ده جان و جهان
بلبل جان مست گلستان ماست		زهره و مه دف زن شادی ماست
کیسه اقبال حرمدان ماست		کاسه ارزاق پیاپی شده‌ست
یار پری روی پری خوان ماست		شاه شهی بخش طرب ساز ماست
شکر که امروز به میدان ماست		آن ملک مفخر چوگان و گوی
در دل و در جان پریشان ماست		آن ملک مملکت جان و دل
پیش کشش کو شکرستان ماست		کیست در آن گوشه دل تن زده
مست رضای دل رضوان ماست		خازن رضوان که مه جنت‌ست
او نمک عمر و نمکدان ماست		شور درافکنده و پنهان شده
او خضر و چشمه حیوان ماست		گوشه گرفتست و جهان مست اوست
از همه ظاهرتر و پنهان ماست		چون نمک دیگ و چو جان در بدن
خود همه ماییم چو او آن ماست		نیست نماینده و خود جمله اوست
در خمشی حجت و برهان ماست		بیش مگو حجت و برهان که عشق

کیست که از عشق تو مخمور نیست		پیشتر آ روی تو جز نور نیست
پیش میا پس به مرو دور نیست		نی غلطم در طلب جان جان
ماه بر کیست که مشهور نیست		طلعت خورشید کجا برنتافت
ترک کن اندیشه که مستور نیست		پرده اندیشه جز اندیشه نیست
وی عسلی کز تن زنبور نیست		ای شکری دور ز وهم مگس
با رخ چون ماه تو معذور نیست		هر که خورد غصه و غم بعد از این
جز کفن اطلس و جز گور نیست		هر دل بی‌عشق اگر پادشاست
مقت خدا بیند اگر کور نیست		تابش اندیشه هر منکری
مرگ بر او نافذ و میسور نیست		پیر و جوان کو خورد آب حیات
عشق شناسید که او حور نیست		پرده حق خواست شدن ماه و خور
گفتن اسرار تو دستور نیست		مفخر تبریز تویی شمس دین

عاشقم از عشق تو عاریم نیست		کار من اینست که کاریم نیست
جز که همین شیر شکاریم نیست		تا که مرا شیر غمت صید کرد
که مثل موج قراریم نیست		در تک این بحر چه خوش گوهری
مست لبم گر چه کناریم نیست		بر لب بحر تو مقیمم مقیم
کز می تو هیچ خماریم نیست		وقف کنم اشکم خود بر میت
منت هر شیره فشاریم نیست		می‌رسدم باده تو ز آسمان
عیب مکن زان که وقاریم نیست		باده‌ات از کوه سکونت برد
گر چه سپاهی و سواریم نیست		ملک جهان گیرم چون آفتاب
گر چه شتربان و قطاریم نیست		می‌کشم از مصر شکر سوی روم
دردسر بیهده باریم نیست		گر چه ندارم به جهان سروری
کز سر کوی تو گذاریم نیست		بر سر کوی تو مرا خانه گیر
نیست عجب گر سر خاریم نیست		همچو شکر با گلت آمیختم
جز که به گرد تو دواریم نیست		قطب جهانی همه را رو به توست
خوشتر از این خویش و تباریم نیست		خویش من آنست که از عشق زاد
بهتر از این شهر و دیاریم نیست		چیست فزون از دو جهان شهر عشق
نیست از آن رو که نگاریم نیست		گر ننگارم سخنی بعد از این

کیست که او مست لقای تو نیست		کیست که او بنده رای تو نیست
یا طربی کان ز رجای تو نیست		غصه کشی کو که ز خوف تو نیست
یا کرمی کان ز عطای تو نیست		بخل کفی کو که ز قبض تو نیست
محتشمی کو که گدای تو نیست		لعل لبی کو که ز کان تو نیست
یک رگ بی‌بند و گشای تو نیست		متصل اوصاف تو با جان‌ها
کف چه دهد کان ز سخای تو نیست		هر دو جهان چون دو کف و تو چو جان
رقص گلی کان ز هوای تو نیست		چشم کی دیدست در این باغ کون
خلق به جز شبه عصای تو نیست		غافل ناله کند از جور خلق
هر یک جز درد و دوای تو نیست		جنبش این جمله عصاها ز توست
کیست که او بند قضای تو نیست		زخم معلم زند آن چوب کیست
در سرشان فهم جزای تو نیست		همچو سگان چوب تو را می‌گزند
جز به مناجات و ثنای تو نیست		دفع بلای تن و آزار خلق
دفع دو سه چوب رهای تو نیست		بشکنی این چوب نه چوبش کمست
جان به کجا برد که جای تو نیست		صاحب حوت از غم امت گریخت
با قدر استیزه به پای تو نیست		بس کن وز محنت یونس بترس

ساقی جان شیشه شکستن گرفت		شیر خدا بند گسستن گرفت
دزد مرا دست ببستن گرفت		دزد دلم گشت گرفتار یار
برق ز رخسار تو جستن گرفت		دوش چه شب بود که در نیم شب
عقل به یک گوشه نشستن گرفت		عشق تو آورد شراب و کباب
خابیه خونابه گرستن گرفت		ساغر می قهقهه آغاز کرد
بال و پر غصه گسستن گرفت		در دل خم باده چو انداخت تیر
دست ز مستان تو شستن گرفت		پیر خرد دید که سرده توی
چون سر پستان تو جستن گرفت		طفل دلم را به کرم شیر ده
وز سگی نفس برستن گرفت		جان من از شیر تو شد شیرگیر
عمر ابد یافت و بزستن گرفت		ساقی باقی چو به جان باده داد
جانب من کژ نگرستن گرفت		بیش مگو راز که دلبر به خشم

طوطی جان قند چریدن گرفت		مرغ دلم باز پریدن گرفت
سلسله عقل دریدن گرفت		اشتر دیوانه سرمست من
بر سر و بر دیده دویدن گرفت		جرعه آن باده بی‌زینهار
خون مرا باز خوریدن گرفت		شیر نظر با سگ اصحاب کهف
بر لب جو سبزه دمیدن گرفت		باز در این جوی روان گشت آب
بر گل و گلزار وزیدن گرفت		باد صبا باز وزان شد به باغ
سوخت دلش بازخریدن گرفت		عشق فروشید به عیبی مرا
جانب ما خوش نگریدن گرفت		راند مرا رحمتش آمد بخواند
او ز حسد دست گزیدن گرفت		دشمن من دید که با دوستم
در بغل عشق خزیدن گرفت		دل برهید از دغل روزگار
جانب آن چشم خمیدن گرفت		ابروی غماز اشارت کنان
دل ز همه خلق رمیدن گرفت		عشق چو دل را به سوی خویش خواند
قبضه هر کور که دیدن گرفت		خلق عصااند عصا را فکند
طفل که او لوت کشیدن گرفت		خلق چو شیرند رها کرد شیر
کز سوی شه طبل شنیدن گرفت		روح چو بازیست که پران شود
پرده به گرد تو تنیدن گرفت		بس کن زیرا که حجاب سخن

گفت شبت خوش که مرا جا خوشست		باز به بط گفت که صحرا خوشست
راه تو پیما که سرت ناخوشست		سر بنهم من که مرا سر خوشست
در نظر یوسف زیبا خوشست		گر چه که تاریک بود مسکنم
دوست چو بالاست به بالا خوشست		دوست چو در چاه بود چه خوشست
در طلب گوهر رعنا خوشست		در بن دریا به تک آب تلخ
طوطی گوینده شکرخا خوشست		بلبل نالنده به گلشن به دشت
کاین فلک نادره مینا خوشست		تابش تسبیح فرشته‌ست و روح
رو به دل آور دل یکتا خوشست		چونک خدا روفت دلت را ز حرص
رو به تماشا که تماشا خوشست		از تو چو انداخت خدا رنج کار
هم بر ما باش که با ما خوشست		گفت تماشای جهان عکس ماست
لیک خود آن صورت احیا خوشست		عکس در آیینه اگر چه نکوست
بگذر از این عکس که حمرا خوشست		زردی رو عکس رخ احمرست
رقص کنان بی‌سر و بی‌پا خوشست		نور خدایی‌ست که ذرات را
تحت ثری تا به ثریا خوشست		رقص در این نور خرد کن کز او
صبر و وفا کن که وفاها خوشست		ذره شدی بازمرو که مشو
دیده مجو دیده بینا خوشست		بس کن چون دیده ببین و مگو
با همه فرخنده و تنها خوشست		مفخر تبریز شهم شمس دین

همچو میی خلق ز تو مست مست		همچو گل سرخ برو دست دست
تیر تو از چرخ برون جست جست		بازوی تو قوس خدا یافت یافت
رحمت تو گفت بیا هست هست		غیرت تو گفت برو راه نیست
غیرت تو ساخت مرا شست شست		لطف تو دریاست و منم ماهیش
نیست غم ار شست توام خست خست		مرهم تو طالب مجروح‌هاست
دم نزنم پیش تو جز پست پست		ای که تو نزدیکتر از دم به من
از دم یعقوب کرم رست رست		گر چه یکی یوسف و صد گرگ بود
دزد و عسس را شه ما بست بست		مست همه گرد در این شهر ما

آینه عاشق غمخواریست		صبر مرا آینه بیماریست
که دل او روشن یا تاریست		درد نباشد ننماید صبور
که رخم از عیب و کلف عاریست		آینه جویی‌ست نشان جمال
قابل داروست و تب افشاریست		ور کلفی باشد عاریتیست
کان رخ او رنگی و زنگاریست		آینه رنج ز فرعون دور
کم ز قضا دردسری ساریست		چند هزاران سر طفلان برید
چون که مرا حکم و شهی جاریست		من در آن خوف ببندم تمام
کاین قلمی رفته ز جباریست		گفت قضا بر سر و سبلت مخند
در کف او خنجر قهاریست		کور شو امروز که موسی رسید
کاین نه زمان فن و مکاریست		حلق بکش پیش وی و سر مپیچ
بعد توشان دولت و پاداریست		سبط که سرشان بشکستی به ظلم
این دمشان نوبت گلزاریست		خار زدی در دل و در دیدشان
از منشان داد شکرباریست		خلق مرا زهر خورانیده‌ای
تا به ابدشان می و خماریست		از تو کشیدند خمار دراز
پخته بدو گردد کو ناریست		هیزم دیک فقرا ظالمست
نوبت خاموشی و ستاریست		دم نزدم زان که دم من سکست
آن سخنان کز همه متواریست		خامش کن که تا بگوید حبیب

کیست در این دور کز این دست نیست		کیست در این شهر که او مست نیست
حامله چون مریم آبست نیست		کیست که از دمدمه روح قدس
بسته آن طره چون شست نیست		کیست که هر ساعت پنجاه بار
از می و شاهد که در این پست نیست		چیست در آن مجلس بالای چرخ
تا بنگویند که پیوست نیست		می‌نهلد می که خرد دم زند
زانک از این جاش برون جست نیست		جان بر او بسته شد و لنگ ماند
هیچ تو دیدی که کسی هست نیست		بوالعجب بوالعجبان را نگر
بر سر این چرخ کش اشکست نیست		برپرد آن دل که پرش شه شکست
کیست کز این ناطقه وارست نیست		نیست شو و واره از این گفت و گوی

خوشتر از این نیز توانیم کشت		قصد سرم داری خنجر به مشت
بر مثل خار چرایی درشت		برگ گل از لطف تو نرمی بیافت
تا شدم از تیغ تو من گرم پشت		تیغ زدی بر سرم ای آفتاب
بر رخ من گرم بزن یک دو مشت		تیغ حجابست رها کن حجاب
گفت به خاری زن خود هشت هشت		وصف طلاق زن همسایه کرد
در عوض زشت بدان قحبه رشت		گفت چرا هشت جوابش بداد
حبس حطامست و کند خشت خشت		بهر طلاقست امل کو چو مار
تا برهی ز آتش وز زاردشت		آتش در مال زن و در حطام
بس بودت دفتر جان سر نوشت		بس کن و کم گوی سخن کم نویس

مشغله و بقر بقو درگرفت		خانه دل باز کبوتر گرفت
کرکس زرین فلک پر گرفت		غلغل مستان چو به گردون رسید
زهره مطرب طرب از سر گرفت		بوطربون گشت مه و مشتری
آینه‌ای کرد و برابر گرفت		خالق ارواح ز آب و ز گل
آنچ مر او راست میسر گرفت		ز آینه صد نقش شد و هر یکی
هر که سر او سر منبر گرفت		هر که دلی داشت به پایش فتاد
مورچه‌ای چیز محقر گرفت		خرمن ارواح نهایت نداشت
نیست شوی چون تف خود درگرفت		گر ز تو پر گشت جهان همچو برف
بنگر کاین خاک چه زیور گرفت		نیست شو ای برف و همه خاک شو
کز فر او هر دو جهان فر گرفت		خاک به تدریج بدان جا رسید
بس که جهان جان سخنور گرفت		بس که زبان این دم معزول شد

بازرهیدیم ز بالا و پست		بازرسیدیم ز میخانه مست
دست زنید ای صنمان دست دست		جمله مستان خوش و رقصان شدند
چونک سر زلف تو افتاده شست		ماهی و دریا همه مستی کنند
خنب نگون گشت و قرابه شکست		زیر و زبر گشت خرابات ما
بر سر بام آمد و از بام جست		پیر خرابات چو آن شور دید
هست شود نیست شود نیست هست		جوش برآورد یکی می کز او
چند کف پای حریفان که خست		شیشه چو بشکست و به هر سوی ریخت
مست فتادست به کوی الست		آن که سر از پای نداند کجاست
تنتن تنتن شنو ای تن پرست		باده پرستان همه در عشرتند

مست شرابی و شراب الست		ای ز بگه خاسته سر مست مست
از بر ما تا بر خود دست دست		عشق رسانید تو را همچو جام
تیر تو از چرخ برون جست جست		بازوی تو قوس خدا یافت یافت
در دو لب لعل تو آن هست هست		هر گهری کان ز خزینه خداست
بند بدرید ز دل جست جست		فاش شد این عشق تو بی‌قصد ما
زیر زبان گفته بدم پست پست		فاش شد آن راز که در نیم شب
عشق ز من رست و مرا خست خست		کرم خورد چوب و بروید ز چوب

لما رات الکوس دارت		نفسی بهوی الحبیب فارت
و النفس بنوره استنارت		مدت یدها الی رحیق
خفت و تصاعدت و طارت		لما شربته نفس و ترا
الشمس من الحیا توارت		لاقت قمرا اذا تجلی
لا التفتت و لا استشارت		جادت بالروح حین لاقت

تا رو نماید مرهمش کالصبر مفتاح الفرج		ای دل فرورو در غمش کالصبر مفتاح الفرج
کرسی و عرش اعظمش کالصبر مفتاح الفرج		چندان فروخور آن دهان تا پیشت آید ناگهان
ایمن شوی از ماتمش کالصبر مفتاح الفرج		خندان شو از نور جهان تا تو شوی سور جهان
تا عشق شد خال و عمش کالصبر مفتاح الفرج		باری دلم از مرد و زن برکند مهر خویشتن
در وی ببینی هر دمش کالصبر مفتاح الفرج		گر سینه آیینه کنی بی‌کبر و بی‌کینه کنی
زین آسمان و از خمش کالصبر مفتاح الفرج		چون آسمان گر خم دهی در امر و فرمان وارهی
در دست پیچی پرچمش کالصبر مفتاح الفرج		هم بجهی از ما و منی هم دیو را گردن زنی
فرخ شوی از مقدمش کالصبر مفتاح الفرج		اقبال خویش آید تو را دولت به پیش آید تو را
بربند این دم محکمش کالصبر مفتاح الفرج		دیویست در اسرار تو کز وی نگون شد کار تو
جز حق نباشد محرمش کالصبر مفتاح الفرج		دارد خدا خوش عالمی منگر در این عالم دمی
چون می‌زند اندرهمش کالصبر مفتاح الفرج		خامش بیان سر مکن خامش که سر من لدن

ای مظفر فر از تو قلب و جناح		ای مبارک ز تو صبوح و صباح
بر حریفان مجلس تو مباح		ای شراب طهور از کف حور
وی بداده به دست ما مفتاح		ای گشاده هزار در بر ما
مؤذنان صبح فالق الاصباح		وانمودی هر آنچ می‌گویند
گر چه گفتند السماح رباح		هرچ دادی عوض نمی‌خواهی

متشعشعا و استغن عن اصباح		یا راهبا انظر الی مصباح
و سبی النهی یا لطف‌ها من راح		انظر الی راح تناهی لطفه
کالشمس عزل للنجوم و ماح		فالراح نسخ للعقول بنوره
و اعوذ من راح یزید مزاحی		الجد یسجد راحنا متخاضعا
لا خیر فیهم مسکرا او صاحی		اهل المزاح و اهل راح‌هالک
فتجانبوا من عاقل مساح		العقل مساح الزمان و اهله
یجتازهم بحرا بلا ملاح		الراح اجنحه لسکری انها
من دنه مسکیه نفاح		ذا الراح لا شرقیه غربیه
زاد العقول و مدها بلقاح		نسخ الهموم و لیس ذاک لغفله
سکروا به فاذا هم بملاح		فتحوا العیون بطیبه و نسیمه
ملک الملوک و روحهم کریاح		صاروا سکاری نحو باب ملیکنا
ظلنا به ذی عزه مرتاح		ملک البصیره شمس دین سیدی
من مازح متروق وشاح		هاتوا من التبریز من صهبائهم

آن مهی نی کو بود بالای چرخ		ماه دیدم شد مرا سودای چرخ
ور نه این خورشید را چه جای چرخ		تو ز چرخی با تو می‌گویم ز چرخ
ای همه چون دوش ما شب‌های چرخ		زهره را دیدم همی‌زد چنگ دوش
رقص رقصان گشته در پهنای چرخ		جان من با اختران آسمان
از شفق پرخون شده سیمای چرخ		در فراق آفتاب جان ببین
تا زنم من چرخ‌ها در پای چرخ		سر فروکن یک دمی از بام چرخ
چشم از خورشید شد بینای چرخ		سنگ از خورشید شد یاقوت و لعل
عکس آن ماهست در دریای چرخ		ماه خود بر آسمان دیگرست

قهر خدا باشد که بر لطف خدا عاشق نشد		ای بی‌وفا جانی که او بر ذوالوفا عاشق نشد
نقشی بدید آخر که او بر نقش‌ها عاشق نشد		چون کرد بر عالم گذر سلطان ما زاغ البصر
آهن کجا باشد که بر آهن ربا عاشق نشد		جانی کجا باشد که او بر اصل جان مفتون نشد
خانه ش بده بادا که او بر شهر ما عاشق نشد		من بر در این شهر دی بشنیدم از جمع پری
ای وای آن مسی که او بر کیمیا عاشق نشد		ای وای آن ماهی که او پیوسته بر خشکی فتد
هم عیش را لایق نبد هم مرگ را عاشق نشد		بسته بود راه اجل نبود خلاصش معتجل

خورشید جان عاشقان در خلوت الله شد		بی گاه شد بی‌گاه شد خورشید اندر چاه شد
شب ترک تازی‌ها بکن کان ترک در خرگاه شد		روزیست اندر شب نهان ترکی میان هندوان
کز شب روی و بندگی زهره حریف ماه شد		گر بو بری زین روشنی آتش به خواب اندرزنی
زیرا که ما بردیم زر تا پاسبان آگاه شد		ما شب گریزان و دوان و اندر پی ما زنگیان
رخ‌ها چو شمع افروخته کان بیذق ما شاه شد		ما شب روی آموخته صد پاسبان را سوخته
ای کر و فر آن دلی کو سوی آن دلخواه شد		ای شاد آن فرخ رخی کو رخ بدان رخ آورد
کار آن کسی دارد که او غرقابه آن آه شد		آن کیست اندر راه دل کو را نباشد آه دل
چون یوسف چاهی که او از چاه سوی جاه شد		چون غرق دریا می‌شود دریاش بر سر می‌نهد
کی خاک گردد آن کسی کو خاک این درگاه شد		گویند اصل آدمی خاکست و خاکی می‌شود
نیمیش مغز نغز شد وان نیم دیگر کاه شد		یک سان نماید کشت‌ها تا وقت خرمن دررسد

خیزید ای خوش طالعان وقت طلوع ماه شد		بی گاه شد بی‌گاه شد خورشید اندر چاه شد
ای جان بی‌آرام رو کان یار خلوت خواه شد		ساقی به سوی جام رو ای پاسبان بر بام رو
عقلی که راه آموختی در نیم شب گمراه شد		اشکی که چشم افروختی صبری که خرمن سوختی
هندوی شب نعره زنان کان ترک در خرگاه شد		جان‌های باطن روشنان شب را به دل روشن کنان
در سایه فرخ رخی بیدق برفت و شاه شد		باشد ز بازی‌های خوش بی‌ذوق رود فرزین شود
چون روز روشن دل شود هر کو ز شب آگاه شد		شب روح‌ها واصل شود مقصودها حاصل شود
یا چون درخت موسیی کو مظهر الله شد		ای روز چون حشری مگر وی شب شب قدری مگر
بنگر که راه کهکشان از سنبله پرکاه شد		شب ماه خرمن می‌کند ای روز زین بر گاو نه
یوسف گرفت آن دلو را از چاه سوی جاه شد		در چاه شب غافل مشو در دلو گردون دست زن
کان شه ز معراج شبی بی‌مثل و بی‌اشباه شد		در تیره شب چون مصطفی می‌رو طلب می‌کن صفا
زیرا که بانگ و عربده تشویش خلوتگاه شد		خاموش شد عالم به شب تا چست باشی در طلب
لاشرقی و لاغربیی اکنون سخن کوتاه شد		ای شمس تبریزی که تو از پرده شب فارغی

طشتش فتاد از بام ما نک سوی مجنون خانه شد		ای لولیان ای لولیان یک لولیی دیوانه شد
چون خشک نانه ناگهان در حوض ما ترنانه شد		می‌گشت گرد حوض او چون تشنگان در جست و جو
مشنو تو این افسون که او ز افسون ما افسانه شد		ای مرد دانشمند تو دو گوش از این بربند تو
تا سر نهد بر آسیا چون دانه در پیمانه شد		زین حلقه نجهد گوش‌ها کو عقل برد از هوش‌ها
سرها ز عشق جعد او بس سرنگون چون شانه شد		بازی مبین بازی مبین این جا تو جانبازی گزین
کاستون عالم بود او نالانتر از حنانه شد		غره مشو با عقل خود بس اوستاد معتمد
زان رو شدم که عقل من با جان من بیگانه شد		من که ز جان ببریده‌ام چون گل قبا بدریده‌ام
ذرات این جان ریزه‌ها مستهلک جانانه شد		این قطره‌های هوش‌ها مغلوب بحر هوش شد
شمعی که اندر نور او خورشید و مه پروانه شد		خامش کنم فرمان کنم وین شمع را پنهان کنم

وین عالم بی‌اصل را چون ذره‌ها برهم زند		گر جان عاشق دم زند آتش در این عالم زند
آدم نماند و آدمی گر خویش با آدم زند		عالم همه دریا شود دریا ز هیبت لا شود
زان دود ناگه آتشی بر گنبد اعظم زند		دودی برآید از فلک نی خلق ماند نی ملک
شوری درافتد در جهان، وین سور بر ماتم زند		بشکافد آن دم آسمان نی کون ماند نی مکان
گه موج دریای عدم بر اشهب و ادهم زند		گه آب را آتش برد گه آب آتش را خورد
کم پرس از نامحرمان آن جا که محرم کم زند		خورشید افتد در کمی از نور جان آدمی
مه را نماند، مِهتری، شادّیِ او بر غم زند		مریخ بگذارد نری دفتر بسوزد مشتری
زهره نماند زهره را تا پرده خرم زند		افتد عطارد در وحل آتش درافتد در زحل
نی عیش ماند نی فرح نی زخم بر مرهم زند		نی قوس ماند نی قزح نی باده ماند نی قدح
نی باغ خوش باشی کند نی ابر نیسان نم زند		نی آب نقاشی کند نی باد فراشی کند
نی نای ماند نی نوا نی چنگ زیر و بم زند		نی درد ماند نی دوا نی خصم ماند نی گوا
جان ربی الاعلی گود دل ربی الاعلم زند		اسباب در باقی شود ساقی به خود ساقی شود
تا نقش‌های بی‌بدل بر کسوه معلم زند		برجه که نقاش ازل بار دوم شد در عمل
آتش بسوزد قلب را بر قلب آن عالم زند		حق آتشی افروخته تا هر چه ناحق سوخته
بر پوره ادهم جهد بر عیسی مریم زند		خورشید حق دل شرق او شرقی که هر دم برق او

چون پیش او زاری کنی تلخ تو را شیرین کند		آن کیست آن آن کیست آن کو سینه را غمگین کند
شیرین شهی کاین تلخ را در دم نکوآیین کند		اول نماید مار کر آخر بود گنج گهر
وان کور مادرزاد را دانا و عالم بین کند		دیوی بود حورش کند ماتم بود سورش کند
خار از کفت بیرون کشد وز گل تو را بالین کند		تاریک را روشن کند وان خار را گلشن کند
وان آتش نمرود را اشکوفه و نسرین کند		بهر خلیل خویشتن آتش دهد افروختن
بر بنده او احسان کند هم بند را تحسین کند		روشن کن استارگان چاره گر بیچارگان
در گوش بدگویان خود عذر گنه تلقین کند		جمله گناه مجرمان چون برگ دی ریزان کند
چون بنده آید در دعا او در نهان آمین کند		گوید بگو یا ذا الوفا اغفر لذنب قد هفا
او را برون و اندرون شیرین و خوش چون تین کند		آمین او آنست کو اندر دعا ذوقش دهد
کاین ذوق زور رستمان جفت تن مسکین کند		ذوقست کاندر نیک و بد در دست و پا قوت دهد
گر ذوق نبود یار جان جان را چه باتمکین کند		با ذوق مسکین رستمی بی‌ذوق رستم پرغمی
تا سوی تبریز وفا اوصاف شمس الدین کند		دل را فرستادم به گه کو تیز داند رفت ره

دیدی تو یا خود دید کس کاندر جهان خر بز خورد		خامی سوی پالیز جان آمد که تا خربز خورد
زان میوه‌های نادره زیرک دل و گربز خورد		ترونده پالیز جان هر گاو و خر را کی رسد
وان کس که در مشرق بود او نعمت هرمز خورد		آن کس که در مغرب بود یابد خورش از اندلس
چون چاکر اربز بود از مطبخ اربز خورد		چون خدمت قیصر کند او راتبه قیصر خورد
از داد و داور عاقبت اشکنجه‌های غز خورد		آن کو به غصب و دزدیی آهنگ پالیزی کند
ترک آن نباشد کز طمع سیلی هر قنسز خورد		ترک آن بود کز بیم او دیه از خراج ایمن بود
از پوست‌ها فارغ شود کی غصه قندز خورد		وان عقل پرمغزی که او در نوبهاری دررسد
نار ترش خواهد ولی آن به که نار مز خورد		صفراییی کز طبع بد از نار شیرین می‌رمد
آن کس که از جوع البقر ده مرده ماش و رز خورد		خامش نخواهد خورد خود این راح‌های روح را

سلطان سلطانان ما از سوی میدان می‌رسد		امروز خندانیم و خوش کان بخت خندان می‌رسد
کان یوسف خوبان من از شهر کنعان می‌رسد		امروز توبه بشکنم پرهیز را برهم زنم
پرسان و جویان می‌روم آن سو که سلطان می‌رسد		مست و خرامان می‌روم پوشیده چون جان می‌روم
افتان شده خیزان شده کز بزم مستان می‌رسد		اقبال آبادان شده دستار دل ویران شده
نسیه رها کن ای پسر کامروز فرمان می‌رسد		فرمان ما کن ای پسر با ما وفا کن ای پسر
شو آشنا چون ماهیان کان بحر عمان می‌رسد		پرنور شو چون آسمان سرسبزه شو چون بوستان
زیرا ز بوی زعفران گویند خندان می‌رسد		هان ای پسر هان ای پسر خود را ببین در من نگر
زیرا که در ویرانه‌ها خورشید رخشان می‌رسد		بازآمدی کف می‌زنی تا خانه‌ها ویران کنی
کز آفتاب آن سنگ را لعل بدخشان می‌رسد		ای خانه را گشته گرو تو سایه پروردی برو
خاصه که این بیچاره را کز سوی ایشان می‌رسد		گه خونی و خون خواره‌ای گه خستگان را چاره‌ای
زیرا ز مستی‌های او حرفم پریشان می‌رسد		امروز مستان را بجو غیبم ببین عیبم مگو

مستی اگر در خواب شد مستی دگر بیدار شد		صوفی چرا هوشیار شد ساقی چرا بی‌کار شد
چشم خوشت مخمور شد چشم دگر خمار شد		خورشید اگر در گور شد عالم ز تو پرنور شد
چون زلف تو زنجیر شد دیوانگی ناچار شد		گر عیش اول پیر شد صد عیش نو توفیر شد
کس نشنود افسون کس چون واقف اسرار شد		ای مطرب شیرین نفس عشرت نگر از پیش و پس
ای شاهدان ارزان بها چون غارت بلغار شد		ما موسییم و تو مها گاهی عصا گه اژدها
جان خانه دل روفته هین نوبت دیدار شد		لعلت شکرها کوفته چشمت ز رشک آموخته
ای جان چه دفعم می‌دهی این دفع تو بسیار شد		هر بار عذری می‌نهی وز دست مستی می‌جهی
تو ماه و ما استاره‌ای استاره با مه یار شد		ای کرده دل چون خاره‌ای امشب نداری چاره‌ای
چون شب جهان را شد تتق پنهان روان را کار شد		ای ماه بیرون از افق ای ما تو را امشب قنق
تو صافی و من درده‌ام بی‌صاف دردی خوار شد		گر زحمت از تو برده‌ام پنداشتی من مرده‌ام
در عشق مکرآموز تو بس ساده دل عیار شد		از وصل همچون روز تو در هجر عالم سوز تو
کز طمع آن خوش گلشکر قاصد دلم بیمار شد		نی تب بدم نی درد سر سر می‌زدم دیوار بر

نی آن چنان سیلیست این کش کس تواند کرد بند		مر عاشقان را پند کس هرگز نباشد سودمند
حال دل بی‌هوش را هرگز نداند هوشمند		ذوق سر سرمست را هرگز نداند عاقلی
زان باده‌ها که عاشقان در مجلس دل می‌خورند		بیزار گردند از شهی شاهان اگر بویی برند
فرهاد هم از بهر او بر کوه می‌کوبد کلند		خسرو وداع ملک خود از بهر شیرین می‌کند
بر سبلت هر سرکشی کردست وامق ریش خند		مجنون ز حلقه عاقلان از عشق لیلی می‌رمد
ای گنده آن مغزی که آن غافل بود زین لورکند		افسرده آن عمری که آن بگذشت بی آن جان خوش
زین گردش او سیر آمدی گفتی بسستم چند چند		این آسمان گر نیستی سرگشته و عاشق چو ما
هر ناله‌ای دارد یقین زان دو لب چون قند قند		عالم چو سرنایی و او در هر شکافش می‌دمد
حاجت دهد عشقی دهد کافغان برآرد از گزند		می‌بین که چون در می‌دمد در هر گلی در هر دلی
بی جان کسی که دل از او یک لحظه برتانست کند		دل را ز حق گر برکنی بر کی نهی آخر بگو
خوش غلغلی در شهر زن ای جان به آواز بلند		من بس کنم تو چست شو شب بر سر این بام رو

مستی ز جامت می‌کنند مستان سلامت می‌کنند		رندان سلامت می‌کنند جان را غلامت می‌کنند
وز دلبران خوش باشتر مستان سلامت می‌کنند		در عشق گشتم فاشتر وز همگنان قلاشتر
خورشید ربانی نگر مستان سلامت می‌کنند		غوغای روحانی نگر سیلاب طوفانی نگر
بی پا چو من پوید کسی مستان سلامت می‌کنند		افسون مرا گوید کسی توبه ز من جوید کسی
من کس نمی‌دانم جز او مستان سلامت می‌کنند		ای آرزوی آرزو آن پرده را بردار زو
وی شاه طراران بیا مستان سلامت می‌کنند		ای ابر خوش باران بیا وی مستی یاران بیا
نقد ابد را سنج کن مستان سلامت می‌کنند		حیران کن و بی‌رنج کن ویران کن و پرگنج کن
وی از تو دل صاحب نظر مستان سلامت می‌کنند		شهری ز تو زیر و زبر هم بی‌خبر هم باخبر
وان شاه خوش خو را بگو مستان سلامت می‌کنند		آن میر مه رو را بگو وان چشم جادو را بگو
وان سرو خضرا را بگو مستان سلامت می‌کنند		آن میر غوغا را بگو وان شور و سودا را بگو
آن جا طریق و کیش نیست مستان سلامت می‌کنند		آن جا که یک باخویش نیست یک مست آن جا بیش نیست
وان در مکنون را بگو مستان سلامت می‌کنند		آن جان بی‌چون را بگو وان دام مجنون را بگو
وان یار و همدم را بگو مستان سلامت می‌کنند		آن دام آدم را بگو وان جان عالم را بگو
وان طور سینا را بگو مستان سلامت می‌کنند		آن بحر مینا را بگو وان چشم بینا را بگو
وان نور روزم را بگو مستان سلامت می‌کنند		آن توبه سوزم را بگو وان خرقه دوزم را بگو
وان فخر رضوان را بگو مستان سلامت می‌کنند		آن عید قربان را بگو وان شمع قرآن را بگو
ای از تو جان‌ها آشنا مستان سلامت می‌کنند		ای شه حسام الدین ما ای فخر جمله اولیا

وان مرغ آبی را بگو مستان سلامت می‌کنند		رو آن ربابی را بگو مستان سلامت می‌کنند
وان عمر باقی را بگو مستان سلامت می‌کنند		وان میر ساقی را بگو مستان سلامت می‌کنند
وان شور و سودا را بگو مستان سلامت می‌کنند		وان میر غوغا را بگو مستان سلامت می‌کنند
وی راحت و آرام دل مستان سلامت می‌کنند		ای مه ز رخسارت خجل مستان سلامت می‌کنند
یک مست این جا بیش نیست مستان سلامت می‌کنند		ای جان جان ای جان جان مستان سلامت می‌کنند
آن پرده را بردار زو مستان سلامت می‌کنند		ای آرزوی آرزو مستان سلامت می‌کنند

آب حیات از عشق تو در جوی جویان می‌رود		سودای تو در جوی جان چون آب حیوان می‌رود
مرغ دلم بر می‌پرد چون ذکر مرغان می‌رود		عالم پر از حمد و ثنا از طوطیان آشنا
جان چون نخندد چون ز تن در لطف جانان می‌رود		بر ذکر ایشان جان دهم جان را خوش و خندان دهم
چون من قفس پرداخته سوی سلیمان می‌رود		هر مرغ جان چون فاخته در عشق طوقی ساخته
مست و خراب و فانیی تا عرش سبحان می‌رود		از جان هر سبحانیی هر دم یکی روحانیی
زین رو سخن چون بیخودان هر دم پریشان می‌رود		جان چیست خم خسروان در وی شراب آسمان
در گفتنم ذوقی دگر باقی بر این سان می‌رود		در خوردنم ذوقی دگر در رفتنم ذوقی دگر
ای هر که لنگست اسب او لنگان ز میدان می‌رود		میدان خوش است ای ماه رو با گیر و دار ما و تو
خورشید هم جان باخته چون گوی غلطان می‌رود		مه از پی چوگان تو خود را چو گویی ساخته
در نور تو دربافته بیرون ایوان می‌رود		این دو بسی بشتافته پیش تو ره نایافته
یا رب چه باتمکین بود یا رب چه رخشان می‌رود		چون نور بیرون این بود پس او که دولت بین بود

آمد ندای آسمان تا مرغ جان پران شود		آمد بهار عاشقان تا خاکدان بستان شود
هم سنگ لعل کان شود هم جسم جمله جان شود		هم بحر پرگوهر شود هم شوره چون گوهر شود
اما دل اندر ابر تن چون برق‌ها رخشان شود		گر چشم و جان عاشقان چون ابر طوفان بار شد
زیرا که آن مه بیشتر در ابرها پنهان شود		دانی چرا چون ابر شد در عشق چشم عاشقان
یا رب خجسته حالتی کان برق‌ها خندان شود		ای شاد و خندان ساعتی کان ابرها گرینده شد
ور زانک آید بر زمین جمله جهان ویران شود		زان صد هزاران قطره‌ها یک قطره ناید بر زمین
با نوح هم کشتی شود پس محرم طوفان شود		جمله جهان ویران شود وز عشق هر ویرانه‌ای
زان موج بیرون از جهت این شش جهت جنبان شود		طوفان اگر ساکن بدی گردان نبودی آسمان
کان دانه‌ها زیر زمین یک روز نخلستان شود		ای مانده زیر شش جهت هم غم بخور هم غم مخور
شاخی دو سه گر خشک شد باقیش آبستان شود		از خاک روزی سر کند آن بیخ شاخ تر کند
آن این نباشد این شود این آن نباشد آن شود		وان خشک چون آتش شود آتش چو جان هم خوش شود
هر چه تو زان حیران شوی آن چیز از او حیران شود		چیزی دهانم را ببست یعنی کنار بام و مست

ای ساقی افزون ده قدح تا وارهیم از نیک و بد		کاری نداریم ای پدر جز خدمت ساقی خود
در پیشه‌ای بی‌پیشگی کردست ما را نام زد		هر آدمی را در جهان آورد حق در پیشه‌ای
هر شب مثال اختران طواف یار ماه خد		هر روز همچون ذره‌ها رقصان به پیش آن ضیا
اندر سری کاین می‌رود او کی فروشد یا خرد		کاری ز ما گر خواهدی زین باده ما را ندهدی
باده خدایی طی کند هر دو جهان را تا صمد		سرمست کاری کی کند مست آن کند که می‌کند
مستی سغراق احد با تو درآید در لحد		مستی باده این جهان چون شب بخسپی بگذرد
وان ساقیان چون دایگان شیرین و مشفق بر ولد		آمد شرابی رایگان زان رحمت ای همسایگان
تو دیگران را مست کن تا او تو را دیگر دهد		ای دل از این سرمست شو هر جا روی سرمست رو
هر جا که بینی ناخوشی آیینه درکش در نمد		هر جا که بینی شاهدی چون آینه پیشش نشین
می‌خوان تو لااقسم نهان تا حبذا هذا البلد		می‌گرد گرد شهر خوش با شاهدان در کش مکش
لطف و کرم را نشمرم کان درنیاید در عدد		چون خیره شد زین می سرم خامش کنم خشک آورم

صورت همه پران شود گر مرغ معنی پر زند		گر آتش دل برزند بر مؤمن و کافر زند
آن گوهری کو آب شد آب بر گوهر زند		عالم همه ویران شود جان غرقه طوفان شود
موجی برآید ناگهان بر گنبد اخضر زند		پیدا شود سر نهان ویران شود نقش جهان
جان خصم نیک و بد شود هر لحظه‌ای خنجر زند		گاهی قلم کاغذ شود کاغذ گهی بیخود شود
ماری بود ماهی شود از خاک بر کوثر زند		هر جان که اللهی شود در لامکان پیدا شود
هر سو که افتد بعد از این بر مشک و بر عنبر زند		از جا سوی بی‌جا شود در لامکان پیدا شود
خاک درش خاقان بود حلقه درش سنجر زند		در فقر درویشی کند بر اختران پیشی کند
تو شمع این سر را بهل تا باز شمعت سر زند		از آفتاب مشتعل هر دم ندا آید به دل
زر هر دمی خوشتر شود از زخم کان زرگر زند		تو خدمت جانان کنی سر را چرا پنهان کنی
گر می فروگیرد دمش این دم از این خوشتر زند		دل بیخود از باده ازل می‌گفت خوش خوش این غزل

آن کو دلش را برده‌ای جان هم غلامت می‌کند		مستی سلامت می‌کند پنهان پیامت می‌کند
مستی که هر دو دست را پابند دامت می‌کند		ای نیست کرده هست را بشنو سلام مست را
حسنت میان عاشقان نک دوستکامت می‌کند		ای آسمان عاشقان ای جان جان عاشقان
مه پاسبانی هر شبی بر گرد بامت می‌کند		ای چاشنی هر لبی ای قبله هر مذهبی
ای خاک تن وی دود دل بنگر کدامت می‌کند		آن کو ز خاک ابدان کند مر دود را کیوان کند
یک لحظه صحبت می‌کند یک لحظه شامت می‌کند		یک لحظه‌ات پر می‌دهد یک لحظه لنگر می‌دهد
یک لحظه مستت می‌کند یک لحظه جامت می‌کند		یک لحظه می‌لرزاندت یک لحظه می‌خنداندت
این مهره‌ات را بشکند والله تمامت می‌کند		چون مهره‌ای در دست او گه باده و گه مست او
لیکن بدین تلوین‌ها مقبول و رامت می‌کند		گه آن بود گه این بود پایان تو تمکین بود
ماننده کشتی کنون بی‌پا و گامت می‌کند		تو نوح بودی مدتی بودت قدم در شدتی
پخته سخن مردی ولی گفتار خامت می‌کند		خامش کن و حیران نشین حیران حیرت آفرین

آن کو دلش را برده‌ای جان هم غلامت می‌کند		مستی سلامت می‌کند پنهان پیامت می‌کند
مستی که هر دو دست را پابند دامت می‌کند		ای نیست کرده هست را بشنو سلام مست را
حسنت میان عاشقان نک دوستکامت می‌کند		ای آسمان عاشقان ای جان جان عاشقان
مه پاسبانی هر شبی بر گرد بامت می‌کند		ای چاشنی هر لبی وی قبله هر مذهبی
با این دماغ و سرکشی چون عشق رامت می‌کند		ای دل چه مستی و خوشی سلطانی و سلطان وشی
ای خاک تن وی دود دل بنگر کدامت می‌کند		آن کو ز خاکی جان کند او دود را کیوان کند
گر نیم مست ناقصی مست تمامت می‌کند		بستان ز شاه ساقیان سرمست شو چون باقیان
اندازه لب نیست این این لطف عامت می‌کند		از لب سلامت ای احد چون برگ بیرون می‌جهد
قد الف چون جیم شد وین جیم جامت می‌کند		ماه از غمت دو نیم شد رخساره‌ها چون سیم شد
وان پخته کاری‌ها نگر کان رطل خامت می‌کند		در عشق زاری‌ها نگر وین اشک باری‌ها نگر
بر جان حلالت می‌کند بر تن حرامت می‌کند		ای باده خوش رنگ و بو بنگر که دست جود او
ای دل مترس از نام بد کو نیک نامت می‌کند		پس تن نباشم جان شوم جوهر نباشم کان شوم
کان حیله ساز و حیله جو بدو کلامت می‌کند		بس کن رها کن گفت و گو نی نظم گو نی نثر گو

در پاکبازان ای پسر فیض و خداخویی بود		صرفه مکن صرفه مکن صرفه گدارویی بود
اندر سخا هم بی‌شکی پنهان عوض جویی بود		خود عاقبت اندر ولا نی بخل ماند نی سخا
در کشتی نوح آمدی کی وقف و ره‌پویی بود		هست این سخا چون سیر ره وین بخل منزل کردنت
عین و عرض در پیش او اشکال جادویی بود		حاصل عصای موسوی عشقست در کون ای روی
زیرا بقا و خرمی زان سوی شش سویی بود		یک سو رو از گرداب تن پیش از دم غرقه شدن
بی رنگ نیک و رنگ بد توحید و یک تویی بود		خود را بیفشان چون شجر از برگ خشک و برگ تر
کی شیر را همدم شوی تا در تو آهویی بود		ره رو مگو این چون بود زیرا ز چون بیرون بود
ور نی چو نان خاید فتی کی وقت نان گویی بود		خاموش کاین گفت زبان دارد نشان فرقتی

خورشید جان عاشقان در خلوت الله شد		بی گاه شد بی‌گاه شد خورشید اندر چاه شد
هین ترک تازیی بکن کان ترک در خرگاه شد		روزیست اندر شب نهان ترکی میان هندوان
کز شب روی و بندگی زهره حریف ماه شد		گر بو بری زان روشنی آتش به خواب اندرزنی
زیرا که ما بردیم زر تا پاسبان آگاه شد		گردیم ما آن شب روان اندر پی ما هندوان
رخ‌ها چو گل افروخته کان بیذق ما شاه شد		ما شب روی آموخته صد پاسبان را سوخته
کز انجم و در ثمین آفاق خرمنگاه شد		بشکست بازار زمین بازار انجم را ببین
بر چرخ راه کهکشان از بهر او پرکاه شد		تا چند از این استور تن کو کاه و جو خواهد ز من
اقبال آن جانی که او بی‌مثل و بی‌اشباه شد		استور را اشکال نه رخ بر رخ اقبال نه
این نادره ایمان نگر کایمان در او گمراه شد		تن را بدیدی جان نگر گوهر بدیدی کان نگر
دلق کهن باشد سخن کو سخره افواه شد		معنی همی‌گوید مکن ما را در این دلق کهن
تا خرقه‌ها و کهنه‌ها از فر جان دیباه شد		من گویم ای معنی بیا چون روح در صورت درآ
کان روح از کروبیان هم سیر و خلوت خواه شد		بس کن رها کن گازری تا نشنود گوش پری

هیکل یارم که مرا می‌فشرد در بر خود		یار مرا می‌نهلد تا که بخارم سر خود
گاه مرا پیش کند شاه چو سرلشکر خود		گاه چو قطار شتر می‌کشدم از پی خود
گاه مرا حلقه کند دوزد او بر در خود		گه چو نگینم به مزد تا که به من مهر نهد
خلق کشد عقل کند فاش کند محشر خود		خون ببرد نطفه کند نطفه برد خلق کند
گاه به صد لابه مرا خواند تا محضر خود		گاه براند به نیم همچو کبوتر ز وطن
گاه مرا لنگ کند بندد بر لنگر خود		گاه چو کشتی بردم بر سر دریا به سفر
گاه مرا خار کند در ره بداختر خود		گاه مرا آب کند از پی پاکی طلبان
تا چه خوش است این دل من کو کندش منظر خود		هشت بهشت ابدی منظر آن شاه نشد
مؤمنش آن گاه شدم که بشدم کافر خود		من به شهادت نشدم مؤمن آن شاهد جان
تیغ بدیدم به کفش سوختم آن اسپر خود		هر کی درآمد به صفش یافت امان از تلفش
چونک رسیدم بر او تا چه کنم من پر خود		همپر جبریل بدم ششصد پر بود مرا
در تک دریای گهر فارغم از گوهر خود		حارس آن گوهر جان بودم روزان و شبان
بس کن تا من بروم بر سر شور و شر خود		چند صفت می‌کنیش چونک نگنجد به صفت

چه عجب ار مشت گلی عاشق و بیچاره شود		ای که ز یک تابش تو کوه احد پاره شود
چونک به قهرش نگری موم تو خود خاره شود		چونک به لطفش نگری سنگ حجر موم شود
کار کنی کار کنی جان تو این کاره شود		نوحه کنی نوحه کنی مرده دل زنده شود
برسکلد بند تو را عاقبت آواره شود		عزم سفر دارد جان می‌نهیش بند گران
چون برود صبر و خرد نفس تو اماره شود		چونک سلیمان برود دیو شهنشاه شود
لیک چو بر تن بزند زردی رخساره شود		عشق گرفتست جهان رنگ نبینی تو از او
نادره‌ای باید کو بهر تو غمخواره شود		شه بچه‌ای باید کو مشتری لعل بود
گر نبود طفل چرا بسته گهواره شود		بشنو از قل خدا هست زمین مهد شما
آتش سوزنده تو را لطف و کرم باره شود		چون بجهی از غضبش دامن حلمش بکشی
نی چو منجم که دلش سخره استاره شود		گردش این سایه من سخره خورشید حق است

هر چه کنم عشق بیان بی‌جگری می‌نشود		بی تو به سر می نشود با دگری می‌نشود
هیچ کسی را ز دلم خود خبری می‌نشود		اشک دوان هر سحری از دلم آرد خبری
آب حیاتی ندهد یا گهری می‌نشود		یک سر مو از غم تو نیست که اندر تن من
تا بزنم بانگ و فغان خود حشری می‌نشود		ای غم تو راحت جان چیستت این جمله فغان
بی ره و رای تو شها رهگذری می‌نشود		میل تو سوی حشرست پیشه تو شور و شرست
مرغ چو در بیضه خود بال و پری می‌نشود		چیست حشر از خود خود رفتن جان‌ها به سفر
تا تو قدم درننهی خود سحری می‌نشود		بیست چو خورشید اگر تابد اندر شب من
تا به بهارت نرسد او شجری می‌نشود		دانه دل کاشته‌ای زیر چنین آب و گلی
زانک از این بحث به جز شور و شری می‌نشود		در غزلم جبر و قدر هست از این دو بگذر

وارهد از حد جهان بی‌حد و اندازه شود		هین سخن تازه بگو تا دو جهان تازه شود
یا همگی رنگ شود یا همه آوازه شود		خاک سیه بر سر او کز دم تو تازه نشد
خاصه که در باز کنی محرم دروازه شود		هر که شدت حلقهٔ در زود برد حقه زر
خاک چه دانست که او غمزه غمازه شود		آب چه دانست که او گوهر گوینده شود
بی تو اگر سرخ بود از اثر غازه شود		روی کسی سرخ نشد بی‌مدد لعل لبت
کوه پی مژده تو اشتر جمازه شود		ناقه صالح چو ز که زاد یقین گشت مرا
آنچ جگرسوزه بود باز جگرسازه شود		راز نهان دار و خمش ور خمشی تلخ بود

دیده کنم پیشکش آن دل بینا چه شود		سجده کنم پیشکش آن قد و بالا چه شود
گر بخورم نقد و نیندیشم فردا چه شود		باده او را نخورم ور نخورم پس کی خورد
گر بگشایم پر خود برپرم آن جا چه شود		باده او همدل من بام فلک منزل من
غم نخورم غم نخورم غم نخورم تا چه شود		دل نشناسم چه بود جان و بدن تا برود

حسن و نمک تو را بود ناز دگر که را رسد		چشم تو ناز می‌کند ناز جهان تو را رسد
کشتن و حشر بندگان لاجرم از خدا رسد		چشم تو ناز می‌کند لعل تو داد می‌دهد
بو که میان کش مکش هدیه به آشنا رسد		چشم کشید خنجری لعل نمود شکری
و آنچ بگفت ناید آن کز تو به جان عطا رسد		سلطنتست و سروری خوبی و بنده پروری
گر نبود ز خوان تو راتبه از کجا رسد		نطق عطاردانه‌ام مستی بی‌کرانه‌ام
چرخ زنان چو صوفیان چونک ز تو صلا رسد		چرخ سجود می‌کند خرقه کبود می‌کند
سجده کند ملک تو را چون ملک از سما رسد		جز تو خلیفه خدا کیست بگو به دور ما
پرورش این چنین بود کز بر شاه ما رسد		دولت خاکیان نگر کز ملکند پاکتر
کبر مکن بر آن کسی کز سوی کبریا رسد		سر مکش از چنین سری کید تاج از آن سرش
زود بکن بلی بلی ور نکنی بلا رسد		نقد الست می‌رسد دست به دست می‌رسد
رگ به رگ مرا از او لطف جدا جدا رسد		من که خریده ویم پرده دریده ویم
گفت تمام چون شکر زان مه خوش لقا رسد		گر به تمام مستمی راز غمش بگفتمی

مژده دهید باغ را بوی بهار می‌رسد		آب زنید راه را هین که نگار می‌رسد
کز رخ نوربخش او نور نثار می‌رسد		راه دهید یار را آن مه ده چهار را
عنبر و مشک می‌دمد سنجق یار می‌رسد		چاک شدست آسمان غلغله ایست در جهان
غم به کناره می‌رود مه به کنار می‌رسد		رونق باغ می‌رسد چشم و چراغ می‌رسد
ما چه نشسته‌ایم پس شه ز شکار می‌رسد		تیر روانه می‌رود سوی نشانه می‌رود
سبزه پیاده می‌رود غنچه سوار می‌رسد		باغ سلام می‌کند سرو قیام می‌کند
روح خراب و مست شد عقل خمار می‌رسد		خلوتیان آسمان تا چه شراب می‌خورند
زان که ز گفت و گوی ما گرد و غبار می‌رسد		چون برسی به کوی ما خامشی است خوی ما

آب سیاه درمرو کآب حیات می‌رسد		پنبه ز گوش دور کن بانگ نجات می‌رسد
بهر روان عاشقان صد صلوات می‌رسد		نوبت عشق مشتری بر سر چرخ می‌زند
زانک ز شه فقیر را عشر و زکات می‌رسد		جمله چو شهد و شیر شو وز خود خود فقیر شو
جذبه اوست کز بشر صوم و صلات می‌رسد		رحمت اوست کآب و گل طالب دل همی‌شود
کآب حیات خضر را در ظلمات می‌رسد		در ظلمات ابتلا صبر کن و مکن ابا

گر تو ستم کنی به جان از تو ستم روا بود		جان و جهان چو روی تو در دو جهان کجا بود
چون همه رو گرفته‌ای روی دگر کجا بود		چون همه سوی نور تست کیست دورو به عهد تو
گنج که در زمین بود ماه که در سما بود		آنک بدید روی تو در نظرش چه سرد شد
تا که کنار لطف تو جان مرا قبا بود		با تو برهنه خوشترم جامه تن برون کنم
وصف تو عالمی کند ذات تو مر مرا بود		ذوق تو زاهدی برد جام تو عارفی کشد
عشق تو چون زمردی گر چه که اژدها بود		هر که حدیث جان کند با رخ تو نمایمش
گر چه که بنده‌ای بود خاصه که در هوا بود		هر که رخش چنین بود شاه غلام او شود
گر سخن وفا کند گویم کاین وفا بود		این دل پاره پاره را پیش خیال تو نهم
شاهد من رخش بود نرگس او گوا بود		چون در ماجرا زنم خانه شرع وا شود
جز تبریز و شمس دین جمله وجود لا بود		از تبریز شمس دین چونک مرا نعم رسد

دیر به خانه وارسد منزل دور می‌رود		چیست صلای چاشتگه خواجه به گور می‌رود
وز تتق بریشمین سوی قبور می‌رود		در عوض بت گزین کزدم و مار همنشین
سخت شکست گردنش سخت صبور می‌رود		شد می و نقل خوردنش عشرت و عیش کردنش
پخته شود از این سپس چون به تنور می‌رود		زهره نداشت هیچ کس تا بر او زند نفس
مست خدا نمی‌رود مست غرور می‌رود		صاف صفا نمی‌رود راه وفا نمی‌رود
موسی وقت خویش شد جانب طور می‌رود		ای خنک آن که پیش شد بنده دین و کیش شد
چون که نداشت ستر حق ناکس و عور می‌رود		چند برید جامه‌ها بست بسی عمامه‌ها
وان که ز غور زاده بد هم سوی غور می‌رود		آنک ز روم زاده بد جانب روم وارود
وان که ز نور زاده بد هم سوی نور می‌رود		آن که ز نار زاده بد همچو بلیس نار شد
هیچ گمان مبر که او در بر حور می‌رود		آن که ز دیو زاده بد دست جفا گشاده بد
وان دل خام بی‌نمک در شر و شور می‌رود		بانمکان و چابکان جانب خوان حق شده
شیر چو گربه می‌شود میر چو مور می‌رود		طبل سیاستی ببین کز فزع نهیب او
همچو خیال نیکوان سوی صدور می‌رود		بس که بیان سر تو گر چه به لب نیاوری

داغ تو دارد این دلم جای دگر نمی‌شود		بی همگان به سر شود بی‌تو به سر نمی‌شود
گوش طرب به دست تو بی‌تو به سر نمی‌شود		دیده عقل مست تو چرخه چرخ پست تو
عقل خروش می‌کند بی‌تو به سر نمی‌شود		جان ز تو جوش می‌کند دل ز تو نوش می‌کند
خواب من و قرار من بی‌تو به سر نمی‌شود		خمر من و خمار من باغ من و بهار من
آب زلال من تویی بی‌تو به سر نمی‌شود		جاه و جلال من تویی ملکت و مال من تویی
آن منی کجا روی بی‌تو به سر نمی‌شود		گاه سوی وفا روی گاه سوی جفا روی
این همه خود تو می‌کنی بی‌تو به سر نمی‌شود		دل بنهند برکنی توبه کنند بشکنی
باغ ارم سقر شدی بی‌تو به سر نمی‌شود		بی تو اگر به سر شدی زیر جهان زبر شدی
ور بروی عدم شوم بی‌تو به سر نمی‌شود		گر تو سری قدم شوم ور تو کفی علم شوم
وز همه‌ام گسسته‌ای بی‌تو به سر نمی‌شود		خواب مرا ببسته‌ای نقش مرا بشسته‌ای
مونس و غمگسار من بی‌تو به سر نمی‌شود		گر تو نباشی یار من گشت خراب کار من
سر ز غم تو چون کشم بی‌تو به سر نمی‌شود		بی تو نه زندگی خوشم بی‌تو نه مردگی خوشم
هم تو بگو به لطف خود بی‌تو به سر نمی‌شود		هر چه بگویم ای سند نیست جدا ز نیک و بد

بی هوسی مکن ببین کز هوسی چه می‌شود		این رخ رنگ رنگ من هر نفسی چه می‌شود
در سر کوی شب روان از عسسی چه می‌شود		دزد دلم به هر شبی در هوس شکرلبی
کاین دل من ز آتش عشق کسی چه می‌شود		هیچ دلی نشان دهد هیچ کسی گمان برد
از سر لطف و نازکی از مگسی چه می‌شود		آن شکر چو برف او وان عسل شگرف او
چونک در آن همی‌فتد خار و خسی چه می‌شود		عشق تو صاف و ساده‌ای بحر صفت گشاده‌ای
سوی دل و دل من از دسترسی چه می‌شود		از تبریز شمس دین دست دراز می‌کند

نیست عجب که از جنون صد چو مرا چنین کند		چونک جمال حسن تو اسب شکار زین کند
بارخدا تو حکم کن تا به ابد همین کند		بال برآرد این دلم چونک غمت پرک زند
اه که فلک چه لطف‌ها از تو بر این زمین کند		چونک ستاره دلم با مه تو قران کند
آخر کار عاقبت جان مرا گزین کند		باده به دست ساقیت گرد جهان همی‌رود
غیرت تو بسوزدش گر نفسی جز این کند		گر چه بسی بیاورد در دل بنده سر کند
چون دل همچو آب را عشق تو آهنین کند		از دل همچو آهنم دیو و پری حذر کند
چرخ از این ز کین من هر طرفی کمین کند		جان چو تیر راست من در کف تست چون کمان
زانک مرا به هر نفس لطف تو همنشین کند		دیده چرخ و چرخیان نقش کند نشان من
در تبریز مر مرا بنده شمس دین کند		سجده کنم به هر نفس از پی شکر آنک حق

بر دل و جان عاشقان چون کنه کار می‌کند		جور و جفا و دوریی کان کنکار می‌کند
یار ز حکم و داوری با تو چه یار می‌کند		هم تک یار یار کو راحت مطلقست او
یک صفتی خریف را فصل بهار می‌کند		یک صفتی قرین شود چرخ بدو زمین شود
وز تبشی شب مرا رشک بهار می‌کند		از صفتی فرشته را دیو و بلیس می‌کند
اشتر مست را ز می باز چه بار می‌کند		می زده را معالجه هم به می از چه می‌کند
دور ز حد گذشت کو آن که شمار می‌کند		از کف پیر میکده مجلسیان خرف شده
مست شد آن خرد که او یاد خمار می‌کند		هست شد آن عدم که او دولت هست‌ها بود
آن تریی که اندر او آب غبار می‌کند		عشرت خشک لب شده آمد و تر همی‌زند
تا که نبیند او تو را با کی قرار می‌کند		ساقی جان بیا که دل بی‌تو شدست مشتغل
جذبه خارخار بین کان دل خار می‌کند		جزو دوید تا به کل خار گرفت صدر گل
کاین دل مست از به گه یاد نگار می‌کند		مطرب جان بیا بزن تنتن تن تنن تنن
روح نثار می‌کند شیر شکار می‌کند		یاد نگار می‌کند قصد کنار می‌کند
کز بن بامداد او ناله زار می‌کند		تا که چه دید دوش او یا که چه کرد نوش او
تا که به پاسخ بلی چرخ دوار می‌کند		گفت حبیب نادرست همچو الست و جنس او
جسم جهار می‌کند روح سرار می‌کند		جمله مکونات را چرخ زنان چو چرخ دان
کو بحراک دست او دور سوار می‌کند		دور به گرد ساغرش هست نصیب اسعدی
لیک خمش سخن مگو گفت غبار می‌کند		ای همراه راه بین بر سر راه ماه بین

جان ز لبت چو می‌کشد خیره و لب گزان بود		دل چو بدید روی تو چون نظرش به جان بود
گوید دل که از مهی کز نظرت نهان بود		تن برود به پیش دل کاین همه را چه می‌کنی
زانک به نور دل همه شعله آن جهان بود		جز رخ دل نظر مکن جز سوی دل گذر مکن
آن که گرفت دست تو خاصبک زمان بود		شیخ شیوخ عالمست آن که تو راست نومرید
شاد تنی که پیر دل شسته در آن میان بود		دل به میان چو پیر دین حلقه تن به گرد او
دور ز گوش و جان او کز سخنت گران بود		راز دل تو شمس دین در تبریز بشنود

اشتر مست خویش را در چه قطار می‌کشد		یار مرا چو اشتران باز مهار می‌کشد
گردن من به بست او تا به چه کار می‌کشد		جان و تنم بخست او شیشه من شکست او
دام دلم به جانب میر شکار می‌کشد		شست ویم چو ماهیان جانب خشک می‌برد
ساقی دشت می‌کند برکه و غار می‌کشد		آنک قطار ابر را زیر فلک چو اشتران
در دل شاخ و مغز گل بوی بهار می‌کشد		رعد همی‌زند دهل زنده شدست جزو و کل
راز دل درخت را بر سر دار می‌کشد		آنک ضمیر دانه را علت میوه می‌کند
گر چه جفای دی کنون سوی خمار می‌کشد		لطف بهار بشکند رنج خمار باغ را

دشمن جان صد قمر بر در ما چه می‌کند		زهره عشق هر سحر بر در ما چه می‌کند
او ملکست یا بشر بر در ما چه می‌کند		هر که بدید از او نظر باخبرست و بی‌خبر
سنگ از او گهر شده بر در ما چه می‌کند		زیر جهان زبر شده آب مرا ز سر شده
هر نفسی چنین حشر بر در ما چه می‌کند		ای بت شنگ پرده‌ای گر تو نه فتنه کرده‌ای
روز به روز و ره گذر بر در ما چه می‌کند		گر نه که روز روشنی پیشه گرفته رهزنی
پس به نشانه این کمر بر در ما چه می‌کند		ور نه که دوش مست او آمد و درشکست او
این همه گرد شور و شر بر در ما چه می‌کند		گر نه جمال حسن او گرد برآرد از عدم
بحر چه موج زد گهر بر در ما چه می‌کند		از تبریز شمس دین سوی که رای می‌کند

چونک جمال این بود رسم وفا چرا بود		عاشق دلبر مرا شرم و حیا چرا بود
این همه حسن و دلبری بر بت ما چرا بود		این همه لطف و سرکشی قسمت خلق چون شود
آتش عشق من برم چنگ دوتا چرا بود		درد فراق من کشم ناله به نای چون رسد
قاعده خود شکایتست ور نه جفا چرا بود		لذت بی‌کرانه ایست عشق شدست نام او
آن ترشی روی او روح فزا چرا بود		از سر ناز و غنج خود روی چنان ترش کند
ور نه حیات و خرمی باغ و گیا چرا بود		آن ترشی روی او ابرصفت همی‌شود

زهره می پرست من از قمری چه می‌شود		طوطی جان مست من از شکری چه می‌شود
خیره بمانده‌ام که او از گهری چه می‌شود		بحر دلم که موج او از فلک نهم گذشت
نرگس تازه خیره شد کز شجری چه می‌شود		باغ دلم که صد ارم در نظرش بود عدم
این دل آفتاب من هر سحری چه می‌شود		جان سپهست و من علم جان سحرست و من شبم
کاین همه کون هر زمان از نظری چه می‌شود		دل شده پاره پاره‌ها در نظر و نظاره‌ها
وز لمعان جان او جانوری چه می‌شود		از غلبات عشق او عقل چه شور می‌کند
آه که شیشه دلم از حجری چه می‌شود		من همگی چو شیشه‌ام شیشه گریست پیشه‌ام
بی خبرند از این کز او بی‌خبری چه می‌شود		باخبران و زیرکان گر چه شوند لعل کان
آن نظر خوش از کژ و کژنگری چه می‌شود		از تبریز شمس دین راست شود دل و نظر

که نفی ذات من در وی همی اثبات من گردد		خیال ترک من هر شب صفات ذات من گردد
شه شطرنج هفت اختر به حرفی مات من گردد		ز حرف عین چشم او ز ظرف جیم گوش او
که عالم را فروگیرد رز و جنات من گردد		اگر زان سیب بن سیبی شکافم حوریی زاید
رخش سرعشر من خواند لبش آیات من گردد		وگر مصحف به کف گیرم ز حیرت افتد از دستم
ولیکن این کسی داند که بر میقات من گردد		جهان طورست و من موسی که من بی‌هوش و او رقصان
که گر بر کوه برتابم کمین ذرات من گردد		برآمد آفتاب جان که خیزید ای گران جانان
در این هیهای من پیچد بر این هیهات من گردد		خمش چندان بنالیدم که تا صد قرن این عالم

به زیر آن درختی رو که او گل‌های تر دارد		دلا نزد کسی بنشین که او از دل خبر دارد
به دکان کسی بنشین که در دکان شکر دارد		در این بازار عطاران مرو هر سو چو بی‌کاران
یکی قلبی بیاراید تو پنداری که زر دارد		ترازو گر نداری پس تو را زو رهزند هر کس
تو منشین منتظر بر در که آن خانه دو در دارد		تو را بر در نشاند او به طراری که می‌آید
که هر دیگی که می‌جوشد درون چیزی دگر دارد		به هر دیگی که می‌جوشد میاور کاسه و منشین
نه هر چشمی نظر دارد نه هر بحری گهر دارد		نه هر کلکی شکر دارد نه هر زیری زبر دارد
میان صخره و خارا اثر دارد اثر دارد		بنال ای بلبل دستان ازیرا ناله مستان
اگر رشته نمی‌گنجد از آن باشد که سر دارد		بنه سر گر نمی‌گنجی که اندر چشمه سوزن
از این باد و هوا بگذر هوایش شور و شر دارد		چراغست این دل بیدار به زیر دامنش می‌دار
حریف همدمی گشتی که آبی بر جگر دارد		چو تو از باد بگذشتی مقیم چشمه‌ای گشتی
که میوه نو دهد دایم درون دل سفر دارد		چو آبت بر جگر باشد درخت سبز را مانی

ز زر پخته بویی بر که سیم اندام می‌گردد		همی‌بینیم ساقی را که گرد جام می‌گردد
که آن ماه دل و جان‌ها به گرد بام می‌گردد		دگر دل دل نمی‌باشد دگر جان می‌نیارامد
چو پخته کرد جان‌ها را به گرد خام می‌گردد		چو خرمن کرد ماه ما بر آن شد تا بسوزاند
به دست اوست آن دانه چه گرد دام می‌گردد		دل بیچاره مفتون شد خرد افتاد و مجنون شد
برای حاجت ما دان که چون ایام می‌گردد		ز گردش فارغست آن مه چه منزل پیش او چه ره
به گرد کوی هر مفلس برای وام می‌گردد		شهی که کان و دریاها زکات از وی همی‌خواهند
ز انعامت که این عالم بر آن انعام می‌گردد		از این جمله گذر کردم بده ساقی یکی جامی
چو سنگ آسیا جانم بر آن پیغام می‌گردد		شبی گفتی به دلداری شبت را روز گردانم
خراب و می پرستش کن که بی‌آرام می‌گردد		به لطف خویش مستش کن خوش جام الستش کن
می آشامش کن ایرا دل خیال آشام می‌گردد		گشا خنب حقایق را بده بی‌صرفه عاشق را
ازیرا آفتابی که همه بر عام می‌گردد		بده زان باده خوش بو مپرسش مستحقی تو
چه نقصان قهرمانت را که چون صمصام می‌گردد		نهان ار رهزنی باشد نهان بینا ببر حلقش
چو تو پنهان شوی شادی غم و سرسام می‌گردد		اگر گبرم اگر شاکر تویی اول تویی آخر
حدیث خفته‌ای چه بود که بر احلام می‌گردد		دلم پرست و آن اولی که هم تو گویی ای مولی

که نی عاشق نمی‌یابد که نی دلخسته کم دارد		اگر صد همچو من گردد هلاک او را چه غم دارد
بدان در پیش خورشیدش همی‌دارم که نم دارد		مرا گوید چرا چشمت رقیب روی من باشد
خلیلم را خریدارم چه گر قصد ستم دارد		چو اسماعیل پیش او بنوشم زخم نیش او
کاسیر حکم آن عشقم که صد طبل و علم دارد		اگر مشهور شد شورم خدا داند که معذورم
چرا غم دارد آن مفلس که یار محتشم دارد		مرا یار شکرناکم اگر بنشاند بر خاکم
مثال مریم زیبا که عیسی در شکم دارد		غمش در دل چو گنجوری دلم نور علی نوری
سپه سالار مه باشد کز استاره حشم دارد		چو خورشیدست یار من نمی‌گردد به جز تنها
چه دانی تو که درد او چه دستان و قدم دارد		مسلمان نیستم گبرم اگر ماندست یک صبرم
ز داغ او نکو بنگر که روی مه رقم دارد		ز درد او دهان تلخست هر دریا که می‌بینی
بپرس از پیر گردونی که چون من پشت خم دارد		به دوران‌ها چو من عاشق نرست از مغرب و مشرق
بدان مالش بود شادان و آن را مغتنم دارد		خنک جانی که از خوابش به مالش‌ها برانگیزد
طبیبان را نمی‌شاید که عاقل متهم دارد		طبیبی چون دهد تلخش بنوشد تلخ او را خوش
کسی برخورد از استا که او را محترم دارد		اگر شان متهم داری بمانی بند بیماری
که غواص آن کسی باشد که او امساک دم دارد		خمش کن کاندر این دریا نشاید نعره و غوغا

دو چشم او به جادویی دو چشم چرخ بردوزد		بتی کو زهره و مه را همه شب شیوه آموزد
چنان آمیختم با او که دل با من نیامیزد		شما دل‌ها نگه دارید مسلمانان که من باری
چو میوه زاید از شاخی از آن شاخ اندرآویزد		نخست از عشق او زادم به آخر دل بدو دادم
قرارش از کجا باشد کسی کز سایه بگریزد		ز سایه خود گریزانم که نور از سایه پنهانست
رخ شمعش همی‌گوید کجا پروانه تا سوزد		سر زلفش همی‌گوید صلا زوتر رسن بازی
درافکن خویش در آتش چو شمع او برافروزد		برای این رسن بازی دلاور باش و چنبر شو
اگر آب حیات آید تو را ز آتش نینگیزد		چو ذوق سوختن دیدی دگر نشکیبی از آتش

نشانی ده اگر یابیم وان اقبال ما باشد		نباشد عیب پرسیدن تو را خانه کجا باشد
تو خود این را روا داری وانگه این روا باشد		تو خورشید جهان باشی ز چشم ما نهان باشی
ببین در رنگ رخسارم بیندیش این وفا باشد		نگفتی من وفادارم وفا را من خریدارم
دلم داغ شما دارد یقین پیش شما باشد		بیا ای یار لعلین لب دلم گم گشت در قالب
چه باشد ای سر خوبان تنی کز سر جدا باشد		در این آتش کبابم من خراب اندر خرابم من
بگرد نقش تو گردان مثال آسیا باشد		دل من در فراق جان چو ماری سرزده پیچان
حذر کن ز آتش پرکین دل من گفت تا باشد		بگفتم ای دل مسکین بیا بر جای خود بنشین
بپرس از شاه کشمیرم کسی را کشنا باشد		فروبستست تدبیرم بیا ای یار شبگیرم
بیندیش این چه سلطانست مگر نور خدا باشد		خود او پیدا و پنهانست جهان نقش است و او جانست
سبکساری هر آهن ز تو آهن ربا باشد		خروش و جوش هر مستی ز جوش خم می باشد
هر آنچ هست در خانه از آن کدخدا باشد		خریدی خانه دل را دل آن توست می‌دانی
درون مسجد اقصی سگ مرده چرا باشد		قماشی کان تو نبود برون انداز از خانه
مسلم گشت جان بخشی تو را وان دم تو را باشد		مسلم گشت دلداری تو را ای تو دل عالم
قبای مه شکافیدن ز نور مصطفی باشد		که دریا را شکافیدن بود چالاکی موسی
به شهر اندر کسی ماند که جویای فنا باشد		برآرد عشق یک فتنه که مردم راه که گیرد
ز آتش هر که نگریزد چو ابراهیم ما باشد		زند آتش در این بیشه که بگریزند نخجیران
بیان کرده بود عاشق چو پیش شاه لا باشد		خمش کوته کن ای خاطر که علم اول و آخر

چو دیدی روز روشن را چه جای پاسبان باشد		چو آمد روی مه رویم چه باشد جان که جان باشد
تو لطف آفتابی بین که در شب‌ها نهان باشد		برای ماه و هنجارش که تا برنشکند کارش
به گلزاری و ایوانی که فرشش آسمان باشد		دلا بگریز از این خانه که دلگیرست و بیگانه
همیشه این چنین صبحی هلاک کاروان باشد		از این صلح پر از کینش وز این صبح دروغینش
هزاران مست عاشق را صبوحی و امان باشد		بجو آن صبح صادق را که جان بخشد خلایق را
به هر جایی که گل کاری نهالش گلستان باشد		هر آن آتش که می‌زاید غم و اندیشه را سوزد
ظریفی ماه رخساری به صد جان رایگان باشد		یکی یاری نکوکاری ز هر آفت نگهداری
یکی مستی خوش آمیزی که وصلش جاودان باشد		یکی خوبی شکرریزی چو باده رقص انگیزی
همان دم نقش گیرد جان چو من دستک زنان باشد		اگر با نقش گرمابه شود یک لحظه همخوابه
شبی استاره ما را به ماه او قران باشد		دل آواره ما را از آن دلبر خبر آید
هوای سست بی آن دم مثال نردبان باشد		چو از بام بلند او رو نماید ناگهان ما را
مکن باور که ابر تر گدای ناودان باشد		کسی کو یار صبر آمد سوار ماه و ابر آمد
چو چشم دل همی‌پرد عجب آن چه نشان باشد		چو چشم چپ همی‌پرد نشان شادی دل دان
مبین چادر تو آن بنگر که در چادر نهان باشد		بسی کمپیر در چادر ز مردان برده عمر و زر
بسی پالانیی لنگی که در برگستوان باشد		بسی ماه و بسی فتنه به زیر چادر کهنه
چه غم داری تو از پیری چو اقبالت جوان باشد		بسی خرگه سیه باشد در او ترکی چو مه باشد
ز ابر تیره زاید او که خورشید جهان باشد		بریزد صورت پیرت بزاید صورت بختت
چه غم گر این تن خفته میان کاهدان باشد		کسی کو خواب می‌بیند که با ماهست بر گردون
معاذالله که سیمرغی در این تنگ آشیان باشد		معاذالله که مرغ جان قفس را آهنین خواهد
سخن با گوش و هوشی گو که او هم جاودان باشد		دهان بربند و خامش کن که نطق جاودان داری

نگار آمد نگار آمد نگار بردبار آمد		بهار آمد بهار آمد بهار مشکبار آمد
خرامان ساقی مه رو به ایثار عقار آمد		صبوح آمد صبوح آمد صبوح راح و روح آمد
شفا آمد شفا آمد شفای هر نزار آمد		صفا آمد صفا آمد که سنگ و ریگ روشن شد
طبیب آمد طبیب آمد طبیب هوشیار آمد		حبیب آمد حبیب آمد به دلداری مشتاقان
وصال آمد وصال آمد وصال پایدار آمد		سماع آمد سماع آمد سماع بی‌صداع آمد
شقایق‌ها و ریحان‌ها و لاله خوش عذار آمد		ربیع آمد ربیع آمد ربیع بس بدیع آمد
مهی آمد مهی آمد که دفع هر غبار آمد		کسی آمد کسی آمد که ناکس زو کسی گردد
میی آمد میی آمد که دفع هر خمار آمد		دلی آمد دلی آمد که دل‌ها را بخنداند
شهی آمد شهی آمد که جان هر دیار آمد		کفی آمد کفی آمد که دریا در از او یابد
ولیکن چشم گه آگاه و گه بی‌اعتبار آمد		کجا آمد کجا آمد کز این جا خود نرفتست او
و او در خواب و بیداری قرین و یار غار آمد		ببندم چشم و گویم شد گشایم گویم او آمد
رها کن حرف بشمرده که حرف بی‌شمار آمد		کنون ناطق خمش گردد کنون خامش به نطق آید

خوش و سرسبز شد عالم اوان لاله زار آمد		بهار آمد بهار آمد بهار خوش عذار آمد
به دشت آب و گل بنگر که پرنقش و نگار آمد		ز سوسن بشنو ای ریحان که سوسن صد زبان دارد
همی‌گوید خوشم زیرا خوشی‌ها زان دیار آمد		گل از نسرین همی‌پرسد که چون بودی در این غربت
به گوشش سرو می‌گوید که یار بردبار آمد		سمن با سرو می‌گوید که مستانه همی‌رقصی
که زردی رفت و خشکی رفت و عمر پایدار آمد		بنفشه پیش نیلوفر درآمد که مبارک باد
بدو گفتا که خندانم که یار اندر کنار آمد		همی‌زد چشمک آن نرگس به سوی گل که خندانی
که هر برگی به ره بری چو تیغ آبدار آمد		صنوبر گفت راه سخت آسان شد به فضل حق
به هندستان آب و گل به امر شهریار آمد		ز ترکستان آن دنیا بنه ترکان زیبارو
که ای یاران آن کاره صلا که وقت کار آمد		ببین کان لکلک گویا برآمد بر سر منبر

جمال ماه نورافشان بدان رخسار می‌ماند		بیا کامشب به جان بخشی به زلف یار می‌ماند
که از سوز دل ایشان خرد از کار می‌ماند		به گرد چرخ استاره چو مشتاقان آواره
ببین تا کیست افتاده و کی بیدار می‌ماند		سقای روح یک باده ز جام غیب درداده
و من گر هم نمی‌نالم دلم بیمار می‌ماند		به شب نالان و بیداران نیابی جز که بیماران
نهنگ شب در این دریا به مردم خوار می‌ماند		در این دریای بی‌مونس دلا می‌نال چون یونس
نه دکان و نه سودا و نه این بازار می‌ماند		بدان سان می‌خورد ما را ز خاص و عام اندر شب
ببین جز مبدع جان‌ها اگر دیار می‌ماند		چه شد ناصر عبادالله چه شد حافظ بلادالله
شب ما روز ایشانست که بی‌اغیار می‌ماند		فلک بازار کیوانست در او استاره گردان است
ولیک از غیرت آن بازار در اسرار می‌ماند		جز این چرخ و زمین در جان عجب چرخیست و بازاری

ز زخم تیغ فردیت همه جانند و بی‌جانند		ورای پرده جانت دلا خلقان پنهانند
درآ در دین بی‌خویشی که بس بی‌خویش خویشانند		تو از نقصان و از بیشی نگویی چند اندیشی
اگر چه خود که خاموشند دانااند و می‌دانند		چه دریاها که می‌نوشند چو دریاها همی‌جوشند
ورای گنبد گردان براق جان همی‌رانند		در آن دریای پرمرجان یکی قومند همچون جان
میان بزم مردان شین که ایشان جمله رندانند		ایا درویش باتمکین سبک دل گرد زوتر هین
اگر چه خاکیند ایشان ولیکن شاه و سلطانند		ملوکانند درویشان ز مستی جمله بی‌خویشان
و کان لعل و یاقوتند و در کان جان ارکانند		ز گنج عشق زر ریزند غلام شمس تبریزند

به بلبل کرد اشارت گل که تا اشعار برگوید		برآمد بر شجر طوطی که تا خطبه شکر گوید
میان بندد به خدمت روز و شب‌ها این سمر گوید		به سرو سبز وحی آمد که تا جانش بود در تن
ولیکن عقل استادست او مشروحتر گوید		همه تسبیح گویانند اگر ماهست اگر ماهی
ز عرش آید دو صد هدیه چو او درس نظر گوید		درآید سنگ در گریه درآید چرخ در کدیه
چو آن عنبرفشان قصه نسیم آن سحر گوید		هزاران سیمبر بینی گشاییده بر او سینه
که را ماند خبر از خود در آن دم کو خبر گوید		که را ماند دل آن لحظه که آن جان شرح دل گوید
حدیث سکر سر گوید حدیث خون جگر گوید		حدیث عشق جان گوید حدیث ره روان گوید

قیامت‌های پرآتش ز هر سویی برانگیزد		مرا عاشق چنان باید که هر باری که برخیزد
دو صد دریا بشوراند ز موج بحر نگریزد		دلی خواهیم چون دوزخ که دوزخ را فروسوزد
چراغ لایزالی را چو قندیلی درآویزد		ملک‌ها را چه مندیلی به دست خویش درپیچد
بجز خود هیچ نگذارد و با خود نیز بستیزد		چو شیری سوی جنگ آید دل او چون نهنگ آید
ز عرشش این ندا آید بنامیزد بنامیزد		چو هفت صد پرده دل را به نور خود بدراند
از آن دریا چه گوهرها کنار خاک درریزد		چو او از هفتمین دریا به کوه قاف رو آرد

الا ای ماه تابانم تو را خانه کجا باشد		ایا سر کرده از جانم تو را خانه کجا باشد
زهی پیدای پنهانم تو را خانه کجا باشد		الا ای قادر قاهر ز تن پنهان به دل ظاهر
مرا دل نیست ای جانم تو را خانه کجا باشد		تو گویی خانه خاقان بود دل‌های مشتاقان
بگو ای مه نمی‌دانم تو را خانه کجا باشد		بود مه سایه را دایه به مه چون می‌رسد سایه
از این تفتیش برهانم تو را خانه کجا باشد		نشان ماه می‌دیدم به صد خانه بگردیدم

کنون من هم نمی‌گنجم کز او این خانه پر باشد		دل من چون صدف باشد خیال دوست در باشد
عجب دارم که می‌گوید حدیث حق مر باشد		ز شیرینی حدیثش شب شکافیدست جان را لب
برآرد از خود و خاید که عاق چون شتر باشد		غذاها از برون آید غذای عاشق از باطن
مسلم نیست عریانی مر آن کس را که عر باشد		سبک رو همچو پریان شو ز جسم خویش عریان شو
غلام او کسی باشد که از دو کون حر باشد		صلاح الدین به صید آمد همه شیران بود صیدش

از آن گوشه چه می‌تابد عجب آن لعل کان باشد		چو برقی می‌جهد چیزی عجب آن دلستان باشد
که چون قندیل نورانی معلق ز آسمان باشد		چیست از دور آن گوهر عجب ماهست یا اختر
عجب آن شمع جان باشد که نورش بی‌کران باشد		عجب قندیل جان باشد درفش کاویان باشد
نگه دار این نشانی را میان ما نشان باشد		گر از وی درفشان گردی ز نورش بی‌نشان گردی
بمال آن چشم و خوش بنگر که بینی هر چه آن باشد		ایا ای دل برآور سر که چشم توست روشنتر
ازیرا بیضه مقبل به زیر ماکیان باشد		چو دیدی تاب و فر او فنا شو زیر پر او
چو ما از خود کران گیریم او اندر میان باشد		چو ما اندر میان آییم او از ما کران گیرد
نماید در مکان لیکن حقیقت بی‌مکان باشد		نماید ساکن و جنبان نه جنبانست و نه ساکن
بجنبد از لگن بینی و آن از آسمان باشد		چو آبی را بجنبانی میان نور عکس او
اگر همدم امین باشد بگویم کان فلان باشد		نه آن باشد نه این باشد صلاح الحق و دین باشد

مرا قولیست با جانان که جانان جان من باشد		مرا عهدیست با شادی که شادی آن من باشد
که تا تختست و تا بختست او سلطان من باشد		به خط خویشتن فرمان به دستم داد آن سلطان
وگر من دست خود خستم همو درمان من باشد		اگر هشیار اگر مستم نگیرد غیر او دستم
کی قصد ملک من دارد چو او خاقان من باشد		چه زهره دارد اندیشه که گرد شهر من گردد
بمیرد پیش من رستم چو از دستان من باشد		نبیند روی من زردی به اقبال لب لعلش
برم از آسمان مهره چو او کیوان من باشد		بدرم زهره زهره خراشم ماه را چهره
وگر خواهند تاوانم همو تاوان من باشد		بدرم جبه مه را بریزم ساغر شه را
امیر گوی و چوگانم چو دل میدان من باشد		چراغ چرخ گردونم چو اجری خوار خورشیدم
چه جویم ملک کنعان را چو او کنعان من باشد		منم مصر و شکرخانه چو یوسف در برم گیرم
زهی الزام هر منکر چو او برهان من باشد		زهی حاضر زهی ناظر زهی حافظ زهی ناصر
بپوشد صورت انسان ولی انسان من باشد		یکی جانیست در عالم که ننگش آید از صورت
مرا هر دم سر مه شد چو مه بر خوان من باشد		سر ما هست و من مجنون مجنبانید زنجیرم
تو خامش تا زبان‌ها خود چو دل جنبان من باشد		سخن بخش زبان من چو باشد شمس تبریزی

مگر آن مطرب جان‌ها ز پرده در سرود آمد		دگرباره سر مستان ز مستی در سجود آمد
وجود اندر فنا رفت و فنا اندر وجود آمد		سراندازان و جانبازان دگرباره بشوریدند
امین غیب پیدا شد که جان را زاد و بود آمد		دگرباره جهان پر شد ز بانگ صور اسرافیل
همه خاکیش پاکی شد زیان‌ها جمله سود آمد		ببین اجزای خاکی را که جان تازه پذرفتند
چو نور از جان رنگ آمیز این سرخ و کبود آمد		ندارد رنگ آن عالم ولیک از تابه دیده
ازیرا ز آتش مطبخ نصیب دیگ دود آمد		نصیب تن از این رنگست نصیب جان از این لذت
کجا دیدی که بی‌آتش کسی را بوی عود آمد		بسوز ای دل که تا خامی نیاید بوی دل از تو
یکی گوید که دیر آمد یکی گوید که زود آمد		همیشه بوی با عودست نه رفت از عود و نه آمد
حجاب روی چون ماهش ز زخم خلق خود آمد		ز صف نگریخت شاهنشه ولی خود و زره پرده‌ست

میان بندید عشرت را که یار اندر کنار آمد		صلا یا ایها العشاق کان مه رو نگار آمد
که بزم روح گستردند و باده بی‌خمار آمد		بشارت می پرستان را که کار افتاد مستان را
کز او عالم بهشتی شد هزاران نوبهار آمد		قیامت در قیامت بین نگار سروقامت بین
چو او باشد قرار جان چرا جان بی‌قرار آمد		چو او آب حیات آمد چرا آتش برانگیزد
که آهوچشم خون خواره چو شیر اندر شکار آمد		درآ ساقی دگرباره بکن عشاق را چاره
که لشکرهای عشق او به دروازه حصار آمد		چو کار جان به جان آمد ندای الامان آمد
که هرک از عشق برگردد به آخر شرمسار آمد		رود جان بداندیشش به شمشیر و کفن پیشش
که عاشق همچو نی آمد و عشق او چو نار آمد		نه اول ماند و نی آخر مرا در عشق آن فاخر
ز باد و آب و خاک و نار جان هر چهار آمد		اگر چه لطف شمس الدین تبریزی گذر دارد

زمین سرسبز و خرم شد زمان لاله زار آمد		مه دی رفت و بهمن هم بیا که نوبهار آمد
صبا برخواند افسونی که گلشن بی‌قرار آمد		درختان بین که چون مستان همه گیجند و سرجنبان
چمن را گفت اشکوفه که فضل کردگار آمد		سمن را گفت نیلوفر که پیچاپیچ من بنگر
چو نرگس چشمکش می‌زد که وقت اعتبار آمد		بنفشه در رکوع آمد چو سنبل در خشوع آمد
چه دید آن سرو خوش قامت که رفت و پایدار آمد		چه گفت آن بید سرجنبان که از مستی سبک سر شد
که تصویرات زیباشان جمال شاخسار آمد		قلم بگرفته نقاشان که جانم مست کف‌هاشان
ثنا و حمد می‌خواند که وقت انتشار آمد		هزاران مرغ شیرین پر نشسته بر سر منبر
بگوید چون نبردی بو نصیبت انتظار آمد		چو گوید مرغ جان یاهو بگوید فاخته کوکو
نشاید دل نهان کردن چو جلوه یار غار آمد		بفرمودند گل‌ها را که بنمایید دل‌ها را
که گر چه صد زبان دارد صبور و رازدار آمد		به بلبل گفت گل بنگر به سوی سوسن اخضر
که این عشقی که من دارم چو تو بی‌زینهار آمد		جوابش داد بلبل رو به کشف راز من بگرو
جوابش داد کاین سجده مرا بی‌اختیار آمد		چنار آورد رو در رز که ای ساجد قیامی کن
مرا باطن چو نار آمد تو را ظاهر چنان آمد		منم حامل از آن شربت که بر مستان زند ضربت
بر او بخشود و گل گفت اه که این مسکین چه زار آمد		برآمد زعفران فرخ نشان عاشقان بر رخ
به گل گفت او نمی‌داند که دلبر بردبار آمد		رسید این ماجرای او به سیب لعل خندان رو
برای امتحان آن ز هر سو سنگسار آمد		چو سیب آورد این دعوی که نیکو ظنم از مولی
چرا شیرین نخندد خوش کش از خسرو نثار آمد		کسی سنگ اندر او بندد چو صادق بود می‌خندد
جفای دوستان با هم نه از بهر نفار آمد		کلوخ انداز خوبان را برای خواندن باشد
پی تجمیش و بازی دان که کشاف سرار آمد		زلیخا گر درید آن دم گریبان و زه یوسف
که این تشریف آویزش مرا منصوروار آمد		خورد سنگ و فروناید که من آویخته شادم
مرا دور از لب زشتان چنین بوس و کنار آمد		که من منصورم آویزان ز شاخ دار الرحمان
درون سینه زن پنهان دمی که بی‌شمار آمد		هلا ختم است بر بوسه نهان کن دل چو سنبوسه

به جای مفرش و بالی همه مشت و لگد بیند		اگر خواب آیدم امشب سزای ریش خود بیند
که معلوم‌ست تعبیرش اگر او نیک و بد بیند		ازیرا خواب کژ بیند که آیینه خیالست او
دو چشم عقل پایان بین که صدساله رصد بیند		خصوصا اندر این مجلس که امشب در نمی‌گنجد
شب قبر از شب قدرش کرامات و مدد بیند		شب قدرست وصل او شب قبرست هجر او
شود همچون سحر خندان عطای بی‌عدد بیند		خنک جانی که بر بامش همی چوبک زند امشب
که حیفست آن که بیگانه در این شب قد و خد بیند		برو ای خواب خاری زن تو اندر چشم نامحرم
که تا در گردن او فردا ز غم حبل مسد بیند		شرابش ده بخوابانش برون بر از گلستانش
که هرک از گفت خامش شد عوض گفت ابد بیند		ببردی روز در گفتن چو آمد شب خمش باری

بیابد پاکی مطلق در او هر چه پلید آید		رسیدم در بیابانی که عشق از وی پدید آید
ولی تو آفتابی بین که بر ذره پدید آید		چه مقدارست مر جان را که گردد کفو مرجان را
دو سه حرف چو دندانه بر آن جمله کلید آید		هزاران قفل و هر قفلی به عرض آسمان باشد
شود غازی ز بعد آنک صد باره شهید آید		یکی لوحیست دل لایح در آن دریای خون سایح
غلام ماهیم که او ز دریا مستفید آید		غلام موج این بحرم که هم عیدست و هم نحرم
یقین می‌دان که نام او جنید و بایزید آید		هر آن قطره کز این دریا به ظاهر صورتی یابد
که از یک قطره غسلت هزاران داد و دید آید		درآ ای جان و غسلی کن در این دریای بی‌پایان
امان یابند از موجی کز این بحر سعید آید		خطر دارند کشتی‌ها ز اوج و موج هر دریا
نباشد منتظر سالی که تا ایام عید آید		چو عارف را و عاشق را به هر ساعت بود عیدی

نمی‌خواهم هنرمندی که دیده در هنر دارد		یکی گولی همی‌خواهم که در دلبر نظر دارد
دل سنگین نمی‌خواهم که پندار گهر دارد		دلی همچون صدف خواهم که در جان گیرد آن گوهر
ز مالش‌های غم غافل به مالنده عبر دارد		ز خودبینی جدا گشته پر از عشق خدا گشته

مرا مطرب چنان باید که زهره پیش او میرد		مرا دلبر چنان باید که جان فتراک او گیرد
دل دیوانه‌ای دارم که بند و پند نپذیرد		یکی پیمانه‌ای دارم که بر دریا همی‌خندد
ازیرا هیچ ماهی را دمی از آب نگزیرد		خداوندا تو می‌دانی که جانم از تو نشکیبد
تو را هستی همی‌زیبد مرا مستی همی‌زیبد		زهی هستی که تو داری زهی مستی که من دارم
نشاطی می‌دهد بی‌غم قبولی می‌کند بی‌رد		هلا بس کن هلا بس کن که این عشقی که بگزیدی

ندارد پای عشق او کسی کش عشق سر باشد		سعادت جو دگر باشد و عاشق خود دگر باشد
دو چشم عشق پرآتش که در خون جگر باشد		مراد دل کجا جوید بقای جان کجا خواهد
که او خواهد که هر لحظه ز حال بد بتر باشد		ز بدحالی نمی‌نالد دو چشم از غم نمی‌مالد
میان روز و شب پنهان دلش همچون سحر باشد		نه روز بخت می‌خواهد نه شب آرام می‌جوید
به ذات حق که آن عاشق از این هر دو به درباشد		دو کاشانه‌ست در عالم یکی دولت یکی محنت
از این کان نیست روی او اگر چه همچو زر باشد		ز دریا نیست جوش او که در بس یتیمست او
قبا کی جوید آن جانی که کشته آن کمر باشد		دل از سودای شاه جان شهنشاهی کجا جوید
که او سرمست عشق آن همای نام ور باشد		اگر عالم هما گیرد نجوید سایه‌اش عاشق
وگر معشوق نی گوید گدازان چون شکر باشد		اگر عالم شکر گیرد دلش نالان چو نی باشد
خداوندا چرا چندین شهی اندر سفر باشد		ز شمس الدین تبریزی مقیم عشق می‌گویم

چو زرکوبست آن دلبر رخ من سیم کوب آمد		صلا جان‌های مشتاقان که نک دلدار خوب آمد
به خاک پای آن دلبر که آن کس سنگ و چوب آمد		از او کو حسن مه دارد هر آن کو دل نگه دارد
کجا خورشید را هرگز ز مرغ شب غروب آمد		هر آنک از عشق بگریزد حقیقت خون خود ریزد
برو جاروب لا بستان که لا بس خانه روب آمد		بروب از خویش این خانه ببین آن حس شاهانه
هوس‌ها چون ملخ‌ها شد نفس‌ها چون حبوب آمد		تن تو همچو خاک آمد دم تو تخم پاک آمد
چه خوردی تو که قاروره پر از خلط رسوب آمد		ز بینایی بگردیدی مگر خواب دگر دیدی
حکایت می‌کند رنگت که جاسوس القلوب آمد		تو چه شنیدی تو چه گفتی بگو تا شب کجا خفتی
که او خورشید اسرارست و علام الغیوب آمد		صلاح الدین یعقوبان جواهربخش زرکوبان

اگر تلبیس نو دارد همانست او که پار آمد		صلا رندان دگرباره که آن شاه قمار آمد
میان بندد دگرباره که اینک وقت کار آمد		ز رندان کیست این کاره که پیش شاه خون خواره
به جان تو که تا هستم مرا عشق اختیار آمد		بیا ساقی سبک دستم که من باری میان بستم
چو خارم سوخت در عشقت گلم بر تو نثار آمد		چو گلزار تو را دیدم چو خار و گل بروییدم
ولیک این بار دانستم که یار من عیار آمد		پیاپی فتنه انگیزی ز فتنه بازنگریزی
ازیرا رنگ رخسارم ز دستش آبدار آمد		اگر بر رو زند یارم رخی دیگر به پیش آرم
نمی‌گویی کجا بودی که جان بی‌تو نزار آمد		تویی شاها و دیرینه مقام تست این سینه
نمی‌دانی که صبر من غلاف ذوالفقار آمد		شهم گوید در این دشتم تو پنداری که گم گشتم
برید از من صلاح الدین به سوی آن دیار آمد		مرا برید و خون آمد غزل پرخون برون آمد

کنون برخیز و گلشن بین که بهمن بر گریز آمد		شکایت‌ها همی‌کردی که بهمن برگ ریز آمد
عروسی دارد این عالم که بستان پرجهیز آمد		ز رعد آسمان بشنو تو آواز دهل یعنی
که یاغی رفت و از نصرت نسیم مشک بیز آمد		بیا و بزم سلطان بین ز جرعه خاک خندان بین
به رغم هر خری کاهل که مشک او کمیز آمد		بیا ای پاک مغز من ببو گلزار نغز من
به یک دم از عدم لشکر به اقلیم حجیز آمد		زمین بشکافت و بیرون شد از آن رو خنجرش خواندم
که تیغ و خنجر سوسن در این پیکار تیز آمد		سپاه گلشن و ریحان بحمدالله مظفر شد
سر هر شاخ پرحلوا به سان کفچلیز آمد		چو حلواهای بی‌آتش رسید از دیگ چوبین خوش
باستیز عدو می خور که هنگام ستیز آمد		به گوش غنچه نیلوفر همی‌گوید که یا عبهر
مکن با او تو همراهی که او بس سست و حیز آمد		مفاعیلن مفاعیلن مفاعیلن مفاعیلن
که نبود خواب را لذت چو بانگ خیز خیز آمد		خمش باش و بجو عصمت سفر کن جانب حضرت

چو جان بهر نظر باشد روان بی‌نظر چه بود		سر از بهر هوس باید چو خالی گشت سر چه بود
سفر از خویشتن باید چو با خویشی سفر چه بود		نظر در روی شه باید چو آن نبود چه را شاید
کمر بندم چو نی پیشت اگر گویی شکر چه بود		مرا پرسید صفرایی که گر مرد شکرخایی
که تو ابله شکر بینی و گویی زین بتر چه بود		بگفتم بهترین چیزی ولیکن پیش غیر تو
سقر بودست اصل تو نداند جز سقر چه بود		ازیرا اصل جسم تو ز زهر قاتل افتادست
در آن دریای خون آشام عقل مختصر چه بود		جهان و عقل کلی را ز عقل جزو چون بینی
دگر کاری نداری تو وگر نه پا و سر چه بود		دو سه سطرست که می‌خوانی ز سر تا پا و پا تا سر
به غیر خانه وسواس جای کور و کر چه بود		چو کور افتاد چشم دل چو گوش از ثقل شد پرگل

مگر آن یار گل رخسار از آن گلزار می‌آید		چه بویست این چه بویست این مگر آن یار می‌آید
و یا یوسف بدین زودی از آن بازار می‌آید		شبی یا پرده عودی و یا مشک عبرسودی
مگر آن یار خلوت جو ز کوه و غار می‌آید		چه نورست این چه تابست این چه ماه و آفتابست این
تو پنداری که او چون تو از این خمار می‌آید		سبوی می چه می‌جویی دهانش را چه می‌بویی
چه نقصان حشمت مه را که بی‌دستار می‌آید		چه نقصان آفتابی را اگر تنها رود در ره
از آن میخانه چون مستان چه ناهموار می‌آید		چه خورد این دل در آن محفل که همچون مست اندر گل
که او در حلقه مستان چنین بسیار می‌آید		مخسب امشب مخسب امشب قوامش گیر و دریابش
قیامت می‌شود ظاهر چو در اظهار می‌آید		گلستان می‌شود عالم چو سروش می‌کند سیران
که نور نقش بند ما بر این دیوار می‌آید		همه چون نقش دیواریم و جنبان می‌شویم آن دم
گهی بر شکل بیماران به حیلت زار می‌آید		گهی در کوی بیماران چو جالینوس می‌گردد
ز شرم آن پری چهره به استغفار می‌آید		خمش کردم خمش کردم که این دیوان شعر من

بگرداند مرا آن کس که گردون را بگرداند		اگر چرخ وجود من از این گردش فروماند
به امر شاه لشکرها از آن بالا فروآید		اگر این لشکر ما را ز چشم بد شکست افتد
بهار شهریار من ز دی انصاف بستاند		اگر باد زمستانی کند باغ مرا ویران
کف موسی یکایک را به جای خویش بنشاند		شمار برگ اگر باشد یکی فرعون جباری
که آب چشمه حیوان بتا هرگز نمیراند		مترسان دل مترسان دل ز سختی‌های این منزل
فان لم تنتهوا عنها فایانا و ایاکم		رایناکم رایناکم و اخرجنا خفایاکم
فلا تستیاسوا منان فان العیش احیاکم		و ان طفتم حوالینا و انتم نور عینانا
بگویم هر چه من گویم شهی دارم که بستاند		شکسته بسته تازی‌ها برای عشقبازی‌ها
همان شمعی که داد این را همو شمعم بگیراند		چو من خود را نمی‌یابم سخن را از کجا یابم

تو هم ای دل ز من گم شو که آن دلدار می‌آید		برون شو ای غم از سینه که لطف یار می‌آید
مرا از فرط عشق او ز شادی عار می‌آید		نگویم یار را شادی که از شادی گذشتست او
که کفر از شرم یار من مسلمان وار می‌آید		مسلمانان مسلمانان مسلمانی ز سر گیرید
نخواهم صبر گر چه او گهی هم کار می‌آید		برو ای شکر کاین نعمت ز حد شکر بیرون شد
علم هاتان نگون گردد که آن بسیار می‌آید		روید ای جمله صورت‌ها که صورت‌های نو آمد
که اندر در نمی‌گنجد پس از دیوار می‌آید		در و دیوار این سینه همی‌درد ز انبوهی

امروز لب نوشت حلوای دگر دارد		امروز جمال تو سیمای دگر دارد
امروز قد سروت بالای دگر دارد		امروز گل لعلت از شاخ دگر رستست
وان سکه چون چرخت پهنای دگر دارد		امروز خود آن ماهت در چرخ نمی‌گنجد
دانم که از او عالم غوغای دگر دارد		امروز نمی‌دانم فتنه ز چه پهلو خاست
کو از دو جهان بیرون صحرای دگر دارد		آن آهوی شیرافکن پیداست در آن چشمش
کو برتر از این سودا سودای دگر دارد		رفت این دل سودایی گم شد دل و هم سودا
ور سر نبود عاشق سرهای دگر دارد		گر پا نبود عاشق با پر ازل پرد
آگاه نبد کان در دریای دگر دارد		دریای دو چشم او را می‌جست و تهی می‌شد
این جاش چه می‌جستی کو جای دگر دارد		در عشق دو عالم را من زیر و زبر کردم
امروز دلم در دل فردای دگر دارد		امروز دلم عشقست فردای دلم معشوق
کز غیرت حق هر دم لالای دگر دارد		گر شاه صلاح الدین پنهانست عجب نبود

چون دل نگشاید در آن را سببی باشد		آن را که درون دل عشق و طلبی باشد
وقت سحری آید یا نیم شبی باشد		رو بر در دل بنشین کان دلبر پنهانی
او نادره‌ای باشد او بوالعجبی باشد		جانی که جدا گردد جویای خدا گردد
صاحب نظری باشد شیرین لقبی باشد		آن دیده کز این ایوان ایوان دگر بیند
در ساعت جان دادن او را طربی باشد		آن کس که چنین باشد با روح قرین باشد
جانش چو به لب آید با قندلبی باشد		پایش چو به سنگ آید دریش به چنگ آید
او بی‌پدر و مادر عالی نسبی باشد		چون تاج ملوکاتش در چشم نمی‌آید
در جمع سبک روحان هم بولهبی باشد		خاموش کن و هر جا اسرار مکن پیدا

جان از مزه عشقش بی‌گشن همی‌زاید		آن مه که ز پیدایی در چشم نمی‌آید
هم خیره همی‌خندد هم دست همی‌خاید		عقل از مزه بویش وز تابش آن رویش
تا جان نشود حیران او روی ننماید		هر صبح ز سیرانش می‌باشم حیرانش
تا باخبری والله او پرده بنگشاید		هر چیز که می‌بینی در بی‌خبری بینی
و اندیشه که این داند او نیز نمی‌شاید		دم همدم او نبود جان محرم او نبود
با این دو مخالف دل بر عشق بنبساید		تن پرده بدوزیده جان برده بسوزیده
در چالش و در کوشش جز گرد بنفزاید		دو لشکر بیگانه تا هست در این خانه
تا جان پر از رحمت تا حشر بیاساید		در زیر درخت او می‌ناز به بخت او
دل رو به صلاح آرد جان مشعله برباید		از شاه صلاح الدین چون دیده شود حق بین

بر ما هوس تازه پیچیده مبارک باد		امروز جمال تو بر دیده مبارک باد
ای پرگل و صد چون گل خندیده مبارک باد		گل‌ها چون میان بندد بر جمله جهان خندد
دل بر در این خانه لغزیده مبارک باد		خوبان چو رخت دیده افتاده و لغزیده
نوروز و چنین باران باریده مبارک باد		نوروز رخت دیدم خوش اشک بباریدم
از باطن تو گوشت بشنیده مبارک باد		بی گفت زبان تو بی‌حرف و بیان تو

تا ذره صفت ما را کی زیر و زبر یابد		یاران سحر خیزان تا صبح کی دریابد
تا آب خورد از جو خود عکس قمر یابد		آن بخت که را باشد کید به لب جویی
او بوی پسر جوید خود نور بصر یابد		یعقوب صفت کی بود کز پیرهن یوسف
در دلو نگارینی چون تنگ شکر یابد		یا تشنه چو اعرابی در چه فکند دلوی
آید که برد آتش صد صبح و سحر یابد		یا موسی آتش جو کرد به درختی رو
از خانه سوی گردون ناگاه گذر یابد		در خانه جهد عیسی تا وارهد از دشمن
اندر شکم ماهی آن خاتم زر یابد		یا همچو سلیمانی بشکافد ماهی را
در دام خدا افتد وز بخت نظر یابد		شمشیر به کف عمر در قصد رسول آید
تا صید کند آهو خود صید دگر یابد		یا چون پسر ادهم راند به سوی آهو
تا قطره به خود گیرد در خویش گهر یابد		یا چون صدف تشنه بگشاده دهان آید
ناگاه به ویرانی از گنج خبر یابد		یا مرد علف کش کو گردد سوی ویران‌ها
از نور الم نشرح بی‌شرح تو دریابد		ره رو بهل افسانه تا محرم و بیگانه
گر پاش فروماند از عشق دو پر یابد		هر کو سوی شمس الدین از صدق نهد گامی

وان چشم کجا خسپد کو چون تو شهی یابد		امشب عجبست ای جان گر خواب رهی یابد
کان یار بهانه جو بر تو گنهی یابد		ای عاشق خوش مذهب زنهار مخسب امشب
کز چستی و شبخیزی از مه کلهی یابد		من بنده آن عاشق کو نر بود و صادق
تا از ملاء اعلا چون مه سپهی یابد		در خدمت شه باشد شب همره مه باشد
آموخت که یوسف را در قعر چهی یابد		بر زلف شب آن غازی چون دلو رسن بازی
می‌گردد در خرمن تا مشت کهی یابد		آن اشتر بیچاره نومید شدست از جو
باشد ز شب قدرت شال سیهی یابد		بالش چو نمی‌یابد از اطلس روی تو
تا هر دل سودایی در خود شرهی یابد		زان نعل تو در آتش کردند در این سودا
تا هر دل اللهی ز الله ولهی یابد		امشب شب قدر آمد خامش شو و خدمت کن
تا ماه بلند تو با مه شبهی یابد		اندر پی خورشیدش شب رو پی امیدش

در جمع چنین مستان جامی چه محل دارد		جامم بشکست ای جان پهلوش خلل دارد
جامی دگر آن ساقی در زیر بغل دارد		گر بشکند این جامم من غصه نیاشامم
جامی دگرم بخشد کاین جام علل دارد		جامست تن خاکی جانست می پاکی
ساقی که قبای او از حلم تگل دارد		ساقی وفاداری کز مهر کله دارد
تیزی نظر بخشد گر چشم سبل دارد		شادی و فرح بخشد دل را که دژم باشد
خاک در او گردد گر علم و عمل دارد		عقلی که بر این روزن شد حارس این خانه
کی تلخ شود آن کو دریای عسل دارد		شهمات کجا گردد آن کو رخ شه بیند
در عین حیات خود صد مرگ و اجل دارد		از آب حیات او آن کس که کشد گردن
اما کر و فر خود در برج حمل دارد		خورشید به هر برجی مسعود و بهی باشد
نیمیش دروغ آمد نیمیش دغل دارد		جز صورت عشق حق هر چیز که من دیدم
از غایت بی‌مثلی صد گونه مثل دارد		چندان لقبش گفتم از کامل و از ناقص

بشنو که چه می‌گوید بنگر که چه دم دارد		آن عشق که از پاکی از روح حشم دارد
هر چند که صد لشکر در کتم عدم دارد		گر جسم تنک دارد جان تو سبک دارد
کو ملک ابد بخشد کو تاج قدم دارد		گر مانده‌ای در گل روی آر به صاحب دل
بنمای که را دیدی کز عشق رقم دارد		ای دل که جهان دیدی بسیار بگردیدی
بازآی به خورشیدی کز سینه کرم دارد		ای مرکب خود کشته وی گرد جهان گشته
آن سینه که اندر خود صد باغ ارم دارد		آن سینه و چون سینه صیقل ده آیینه
شرطیست که همچون زر در کوره قدم دارد		این عشق همی‌گوید کان کس که مرا جوید
بیزارم از آن زشتی کو سیم و درم دارد		من سیمتنی خواهم من همچو منی خواهم
انصاف بسی منت بر لوح و قلم دارد		القاب صلاح الدین بر لوح چو پیدا شد

وان کس که تو را بیند ای ماه چه غم دارد		آن کس که تو را دارد از عیش چه کم دارد
هر چند که جور تو بس تند قدم دارد		از رنگ بلور تو شیرین شده جور تو
ای آنک دو صد چون مه شاگرد و حشم دارد		ای نازش حور از تو وی تابش نور از تو
آخر حشم حسنش صد طبل و علم دارد		ور خود حشمش نبود خورشید بود تنها
در سایه آن زلفی کو حلقه و خم دارد		بس عاشق آشفته آسوده و خوش خفته
گفتا به صدف مانی کو در به شکم دارد		گفتم به نگار من کز جور مرا مشکن
آن در بت من باشد یا شکل بتم دارد		تا نشکنی ای شیدا آن در نشود پیدا
والله که بسی منت بر لوح و قلم دارد		شمس الحق تبریزی بر لوح چو پیدا شد

ور زان دو یکی کم شد ما را چه زیان دارد		گویند به بلا ساقون ترکی دو کمان دارد
کاین کیسه زر دارد وان کاسه و خوان دارد		ای در غم بیهوده از بوده و نابوده
جانت ز حسد این جا رنج خفقان دارد		در شام اگر میری زینی به کسی بخشد
والله که نیندیشد هر زنده که جان دارد		جز غمزه چشم شه جز غصه خشم شه
دیوانه من از اصلم ای آنک عیان دارد		دیوانه کنم خود را تا هرزه نیندیشم
تو عقل بسی آن را کو چون تو شبان دارد		چون عقل ندارم من پیش آ که تویی عقلم
آن را که تویی طاعت از خوف امان دارد		گر طاعت کم دارم تو طاعت و خیر من
کوزه چه کند آن کس کو جوی روان دارد		ای کوزه گر صورت مفروش مرا کوزه
من وقف کسی باشم کو جان و جهان دارد		تو وقف کنی خود را بر وقف یکی مرده
زیرا که ز جان ما جان تو نشان دارد		تو نیز بیا یارا تا یار شوی ما را
کان چرخ چه چرخست آن کان جا سیران دارد		شمس الحق تبریزی خورشید وجود آمد

زخمی چو حسینستش جامی چو حسن دارد		هرک آتش من دارد او خرقه ز من دارد
زیرا رسن زلفش در دست رسن دارد		غم نیست اگر ماهش افتاد در این چاهش
گر راستیی خواهی آن سرو چمن دارد		نفس ار چه که زاهد شد او راست نخواهد شد
با تنگی چشم او کان خوب ختن دارد		صد مه اگر افزاید در چشم خوشش ناید
یا باغ گل خندان یا سرو و سمن دارد		از عکس ویست ای جان گر چرخ ضیا دارد
بر سقف زند نورش گر شمع لگن دارد		گر صورت شمع او اندر لگن غیرست
ما روح صفا داریم گر غیر بدن دارد		گر با دگرانی تو در ما نگرانی تو
گر خرد شدست این دل زان زلف شکن دارد		بس مست شدست این دل وز دست شدست این دل
در بیشه جان ما آن شیر وطن دارد		شمس الحق تبریزی شاه همه شیرانست

ای دوست قمر خوشتر یا آنک قمر سازد		ای دوست شکر خوشتر یا آنک شکر سازد
او چیز دگر داند او چیز دگر سازد		بگذار شکرها را بگذار قمرها را
اما نه چو سلطانی کو بحر و درر سازد		در بحر عجایب‌ها باشد به جز از گوهر
بی شبهه و بی‌خوابی او قوت جگر سازد		جز آب دگر آبی از نادره دولابی
چون باشد آن علمی کو عقل و خبر سازد		بی عقل نتان کردن یک صورت گرمابه
بنگر تو در آن علمی کز پیه نظر سازد		بی علم نمی‌تانی کز پیه کشی روغن
از بهر عجب بزمی کو وقت سحر سازد		جان‌ها است برآشفته ناخورده و ناخفته
بر گرد میان من دو دست کمر سازد		ای شاد سحرگاهی کان حسرت هر ماهی
خود را پی دو سه خر آن مسخره خر سازد		می‌خندد این گردون بر سبلت آن مفتون
غافل بود از شاهی کز سنگ گهر سازد		آن خر به مثال جو در زر فکند خود را
خود گوید جانانی کز گوش بصر سازد		بس کردم و بس کردم من ترک نفس کردم

یک روز همی‌خندد صد سال همی‌لرزد		با تلخی معزولی میری بنمی ارزد
بهر گل پژمرده با خار همی‌سازد		خربندگی و آنگه از بهر خر مرده
زیرا که همه خنده زین خنده همی‌خیزد		زنهار نخندی تو تا اوت نخنداند
تا او شکری شیرین در سرکه درآمیزد		ای روی ترش بنگر آن را که ترش کردت
چون درنگری او را هم اوت برانگیزد		ای خسته افتاده بنگر که که افکندت
شیر از حذر آن سگ بگدازد و بگریزد		گر زانک سگی خسبد بر خاک سر کویش

بی سر شو و بی‌سامان یعنی بنمی ارزد		ای دل به غمش ده جان یعنی بنمی ارزد
برخیز ز لعل و کان یعنی بنمی ارزد		چون لعل لبش دیدی یک بوسه بدزدیدی
چون گوی در این میدان یعنی بنمی ارزد		در عشق چنان چوگان می‌باش به سر گردان
شاباش زهی ارزان یعنی بنمی ارزد		بی پا شد و بی‌سر شد تا مرد قلندر شد
خاک توم ای سلطان یعنی بنمی ارزد		چون آتش نو کردی عقلم به گرو کردی
آن عید بدین قربان یعنی بنمی ارزد		بر عشق گذشتم من قربان تو گشتم من
آن وصل بدین هجران یعنی بنمی ارزد		چون مردم دیوانه ویران کنم این خانه
چون چرخ شدم گردان یعنی بنمی ارزد		تا دل به قمر دادم از گردش او شادم

سیمرغ فلک پیما پیش تو مگس باشد		ایمان بر کفر تو ای شاه چه کس باشد
بر آتش تو هر دو ماننده خس باشد		آب حیوان ایمان خاک سیهی کفران
دل غرقه عمان شد چه جای نفس باشد		جان را صفت ایمان شد وین جان به نفس جان شد
با کفر بگفت ایمان رفتیم که بس باشد		شب کفر و چراغ ایمان خورشید چو شد رخشان
وان شاه نوآیین را چه جای فرس باشد		ایمان فرسی دین را مر نفس چو فرزین را
چون شمع تنت جان شد نی پیش و نی پس باشد		ایمان گودت پیش آ وان کفر گود پس رو
تا جز من پابرجا خود دست مرس باشد		شمس الحق تبریزی رانی تو چنان بالا

و اندر دل دون همت اسرار تو چون باشد		در خانه غم بودن از همت دون باشد
زین روی دل عاشق از عرش فزون باشد		بر هر چه همی‌لرزی می‌دان که همان ارزی
وان را که وفا خوانی آن مکر و فسون باشد		آن را که شفا دانی درد تو از آن باشد
هر عقل کجا پرد آن جا که جنون باشد		آن جای که عشق آمد جان را چه محل باشد
پرواز چنین مرغی از کون برون باشد		سیمرغ دل عاشق در دام کجا گنجد
آن دل که چنین گردد او را چه سکون باشد		بر گرد خسان گردد چون چرخ دل تاری
تا آب شود پیشت هر نیل که خون باشد		جام می موسی کش شمس الحق تبریزی

آواره عشق ما آواره نخواهد شد		نان پاره ز من بستان جان پاره نخواهد شد
وان را که منم چاره بیچاره نخواهد شد		آن را که منم خرقه عریان نشود هرگز
آن خاره که شد گوهر او خاره نخواهد شد		آن را که منم منصب معزول کجا گردد
وان مصحف خاموشان سی پاره نخواهد شد		آن قبله مشتاقان ویران نشود هرگز
بی نرگس مخمورش خماره نخواهد شد		از اشک شود ساقی این دیده من لیکن
ماه ار چه که لاغر شد استاره نخواهد شد		بیمار شود عاشق اما بنمی میرد
آن نفس که شد عاشق اماره نخواهد شد		خاموش کن و چندین غمخواره مشو آخر

وی نفس جفاپیشه هنگام وفا آمد		ای خفته شب تیره هنگام دعا آمد
پرداخته کن خانه هین نوبت ما آمد		بنگر به سوی روزن بگشای در توبه
بر روی بزن آبی میقات صلا آمد		از جرم و جفاجویی چون دست نمی‌شویی
سودت نکند حسرت آنگه که قضا آمد		زین قبله به یاد آری چون رو به لحد آری
آن نور شود گلشن چون نور خدا آمد		زین قبله بجو نوری تا شمع لحد باشد

بگذشت شب هجران معشوق پدید آمد		بگذشت مه روزه عید آمد و عید آمد
معشوق تو عاشق شد شیخ تو مرید آمد		آن صبح چو صادق شد عذرای تو وامق شد
شد سنگ و گهر آمد شد قفل و کلید آمد		شد جنگ و نظر آمد شد زهر و شکر آمد
هر چند چو خورشیدی بر پاک و پلید آمد		جان از تن آلوده هم پاک به پاکی رفت
جان نیز چو واقف شد او نیز دوید آمد		از لذت جام تو دل ماند به دام تو
بس زاهد و بس عابد کو خرقه درید آمد		بس توبه شایسته بر سنگ تو بشکسته
بر بوی بهار تو از غیب دمید آمد		باغ از دی نامحرم سه ماه نمی‌زد دم

وان یوسف چون شکر ناگه ز سفر آمد		ای خواجه بازرگان از مصر شکر آمد
ور چیز دگر خواهی آن چیز دگر آمد		روح آمد و راح آمد معجون نجاح آمد
از منظره پیدا شد هنگام نظر آمد		آن میوه یعقوبی وان چشمه ایوبی
نک زهره غزل گویان در برج قمر آمد		خضر از کرم ایزد بر آب حیاتی زد
گردون به نثار او با دامن زر آمد		آمد شه معراجی شب رست ز محتاجی
جان همچو عصا آمد تن همچو حجر آمد		موسی نهان آمد صد چشمه روان آمد
عیسی نخورد حلوا کاین آخر خر آمد		زین مردم کارافزا زین خانه پرغوغا
در جستن او گردون بس زیر و زبر آمد		چون بسته نبود آن دم در شش جهت عالم
چون مور ز مادر او بربسته کمر آمد		آن کو مثل هدهد بی‌تاج نبد هرگز
کز کرسی و از عرشش منشور ظفر آمد		در عشق بود بالغ از تاج و کمر فارغ
زو پرس خبرها را کو کان خبر آمد		باقیش ز سلطان جو سلطان سخاوت خو

چون شمع به پیش تو در سوز و گداز آمد		آن بنده آواره بازآمد و بازآمد
در را بمبند ای جان زیرا به نیاز آمد		چون عبهر و قند ای جان در روش بخند ای جان
بر بنده نیاز آمد شه را همه ناز آمد		ور زانک ببندی در بر حکم تو بنهد سر
کان را که گداز آمد او محرم راز آمد		هر شمع گدازیده شد روشنی دیده
پس در ره جان جانم والله به مجاز آمد		زهراب ز دست وی گر فرق کنم از می
کی بیند رویش را چشمی که فرازآمد		آب حیوانش را حیوان ز کجا نوشد
وز مرگ شدم ایمن کان عمر دراز آمد		من ترک سفر کردم با یار شدم ساکن
تا چند صلا گویی هنگام نماز آمد		ای دل چو در این جویی پس آب چه می‌جویی

دیوانه کجا خسبد دیوانه چه شب داند		خواب از پی آن آید تا عقل تو بستاند
آن چیز که او دارد او داند او داند		نی روز بود نی شب در مذهب دیوانه
دیوانه آن جا را گردون بنگر داند		از گردش گردون شد روز و شب این عالم
کز دیده جان خود لوح ازلی خواند		گر چشم سرش خسپد بی‌سر همه چشمست او
با خواب چو همراهی آن با تو کجا ماند		دیوانگی ار خواهی چون مرغ شو و ماهی
تا باز شود کاری زان طره که بفشاند		شب رو شو و عیاری در عشق چنان یاری
چشمش چو به جانانست حملش نه بدو ماند		دیوانه دگر سانست او حامله جانست
تبریز همه عالم زو نور نو افشاند		زین شرح اگر خواهی از شمس حق و شاهی

جز پادشه بی‌چون قدر تو کجا داند		چونی و چه باشد چون تا قدر تو را داند
حق تو زمین داند یا چرخ سما داند		عالم ز تو پرنورست ای دلبر دور از تو
این باد هوایی نی بادی که خدا داند		این پرده نیلی را بادیست که جنباند
وین خرقه ز دوزنده خود را چه جدا داند		خرقه غم و شادی را دانی که که می‌دوزد
داند چه خیالست آن آن کس که صفا داند		اندر دل آیینه دانی که چه می‌تابد
چشم تو علم بیند جان تو هوا داند		شقه علم عالم هر چند که می‌رقصد
جز حضرت الاالله باقی همه لا داند		وان کس که هوا را هم داند که چه بیچارست
بی مهره تو جانم کی نرد دغا داند		شمس الحق تبریزی این مکر که حق دارد

جان از پی آن باید تا عیش و طرب بیند		چشم از پی آن باید تا چیز عجب بیند
پا از پی آن باید کز یار تعب بیند		سر از پی آن باید تا مست بتی باشد
عقل از پی آن باید تا علم و ادب بیند		عشق از پی آن باید تا سوی فلک پرد
محجوب بود چشمی کو جمله سبب بیند		بیرون سبب باشد اسرار و عجایب‌ها
چون نوبت وصل آید صد نام و لقب بیند		عاشق که به صد تهمت بدنام شود این سو
با شیر شتر سازد یغمای عرب بیند		ارزد که برای حج در ریگ و بیابان‌ها
کز لعل لب یاری او لذت لب بیند		بر سنگ سیه حاجی زان بوسه زند از دل
کان کس که طلب دارد او کان ذهب بیند		بر نقد سخن جانا هین سکه مزن دیگر

چون سیر خورد مردم کی بوی پیاز آید		چون جغد بود اصلش کی صورت باز آید
وز زخمه کون خر کی بانگ نماز آید		چون افتد شیر نر از حمله حیز و غر
پا برکش ای کوچک تا پهن و دراز آید		پای تو شده کوچک از تنگی پاپوچک
تا تابش خورشیدش از عرش فرازآید		بگشای به امیدی تو دیده جاویدی
تو خویش تهیتر کن تا چنگ به ساز آید		چنگا تو سری برکن در حلقه سر اندر کن

آن گاه خروس جان در بانگ و فغان آید		آن صبح سعادت‌ها چون نورفشان آید
تن گرد چو بنشاند جانان بر جان آید		خور نور درخشاند پس نور برافشاند
چون بشنود این چاره خوش رقص کنان آید		مسکین دل آواره آن گمشده یک باره
با قد به خم رفته در حین به میان آید		جان به قدم رفته در کتم عدم رفته
عیسی دوروزه تن درگفت زبان آید		دل مریم آبستن یک شیوه کند با من
این رقص کنان باشد آن دست زنان آید		دل نور جهان باشد جان در لمعان باشد
آن جا و مکان در دم بی‌جان و مکان باشد		شمس الحق تبریزی هر جا که کنی مقدم

وز ماه مرا رنگ و سیمای تو می‌آید		از سرو مرا بوی بالای تو می‌آید
شکر به غلامی حلوای تو می‌آید		هر نی کمر خدمت در پیش تو می‌بندد
می مژده دهد یعنی فردای تو می‌آید		هر نور که آید او از نور تو زاید او
زیرا که از آن خنده رعنای تو می‌آید		گل خواجه سوسن شد آرایش گلشن شد
اندر سرم از شش سو سودای تو می‌آید		هر گه ز تو بگریزم با عشق تو بستیزم
در گوش من آن جا هم هیهای تو می‌آید		چون برروم از پستی بیرون شوم از هستی
آن ناله چنین دانم کز نای تو می‌آید		اندر دل آوازی پرشورش و غمازی
غم نیست اگر خشکست دریای تو می‌آید		روزست شبم از تو خشکست لبم از تو
زیرا که ز بیش و پس می‌های تو می‌آید		زیر فلک اطلس هشیار نماند کس
بینم که چنان تلخی از رای تو می‌آید		از جور تو اندیشم جور آید در پیشم
جان تازه کند زیرا صحرای تو می‌آید		شمس الحق تبریزی اندیشه چو باد خوش

تا ذره چو رقص آید از منش به یاد آید		در تابش خورشیدش رقصم به چه می‌باید
هر ذره از آن لذت صد ذره همی‌زاید		شد حامله هر ذره از تابش روی او
تا ذره شود خود را می‌کوبد و می‌ساید		در هاون تن بنگر کز عشق سبک روحی
زیرا که در این حضرت جز ذره نمی‌شاید		گر گوهر و مرجانی جز خرد مشو این جا
کز دست گران جانی انگشت همی‌خاید		در گوهر جان بنگر اندر صدف این تن
چون ذره به اصلش شد خوانیش ولی ناید		چون جان بپرد از تو این گوهر زندانی
عمری برود در خون موییش نیالاید		ور سخت شود بندش در خون بزند نقبی
تا جان نشود جادو جایی بنیاساید		جز تا به چه بابل او را نبود منزل
هم ابر شود چون مه هم ماه درافزاید		تبریز ز برج تو گر تابد شمس الدین

از بهر یکی جان کس چون با تو سخن گوید		جان پیش تو هر ساعت می‌ریزد و می‌روید
وز بهر یکی سر کس دست از تو کجا شوید		هر جا که نهی پایی از خاک بروید سر
جان داند و جان داند کز دوست چه می‌بوید		روزی که بپرد جان از لذت بوی تو
صد نوحه برآرد سر هر موی همی‌موید		یک دم که خمار تو از مغز شود کمتر
می‌کاهم تا عشقت افزاید و افزوید		من خانه تهی کردم کز رخت تو پر دارم
بی پای چو کشتی‌ها در بحر همی‌پوید		جانم ز پی عشق شمس الحق تبریزی

از جا و مکان رستی آن جات مبارک باد		عاشق شده ای ای دل سودات مبارک باد
تا ملک ملک گویند تنهات مبارک باد		از هر دو جهان بگذر تنها زن و تنها خور
ای زاهد فردایی فردات مبارک باد		ای پیش رو مردی امروز تو برخوردی
حلوا شده کلی حلوات مبارک باد		کفرت همگی دین شد تلخت همه شیرین شد
ای سینه بی‌کینه غوغات مبارک باد		در خانقه سینه غوغاست فقیران را
دریاش همی‌گوید دریات مبارک باد		این دیده دل دیده اشکی بد و دریا شد
ای طالب بالایی بالات مبارک باد		ای عاشق پنهانی آن یار قرینت باد
پرهات بروییده پرهات مبارک باد		ای جان پسندیده جوییده و کوشیده
کالای عجب بردی کالات مبارک باد		خامش کن و پنهان کن بازار نکو کردی

خورشید ازل بیند وز عشق خدا کوبد		هر ذره که بر بالا می‌نوشد و پا کوبد
وان را که بترساند دندان به دعا کوبد		آن را که بخنداند خوش دست برافشاند
این چرخ بر این بالا ناقوس صلا کوبد		مستست از آن باده با قامت خم داده
کانگور وجودم را در جهد و عنا کوبد		این عشق که مست آمد در باغ الست آمد
در باغ چرا آید انگور چرا کوبد		گر عشق نی مستستی یا باده پرستستی
کاین صوفی جان تو در معصره‌ها کوبد		تو پای همی‌کوبی و انگور نمی‌بینی
چون باغ تو را باشد انگور که را کوبد		گویی همه رنج و غم بر من نهد آن همدم
هر کو شنود ارکض او پای وفا کوبد		همخرقه ایوبی زان پای همی‌کوبی
وان یوسف شیرین لب پا کوبد پا کوبد		از زمزمه یوسف یعقوب به رقص آمد
باشد که سعادت پا در پای شما کوبد		ای طایفه پا کوبید چون حاضر آن جویید
باشد که دمی باران بر برگ و گیا کوبد		این عشق چو بارانست ما برگ و گیا ای جان
تا حلق ذبیح الله بر تیغ بلا کوبد		پا کوفت خلیل الله در آتش نمرودی
با طایر معراجی تا فوق هوا کوبد		پا کوفته روح الله در بحر چو مرغابی
می‌ترس که چشم بد بر طال بقا کوبد		خاموش کن و بی‌لب خوش طال بقا می‌زن

گیرم که بپوشد رو بو را چه دوا دارد		گر ماه شب افروزان روپوش روا دارد
از خنبش روحانی صد گونه گوا دارد		گر نیز بپوشد رو ور نیز ببرد بو
لیکن دل دیوانه صد گونه دغا دارد		آن مه چو گریزانه آید سپس خانه
با مرغ دلم گوید کو دام کجا دارد		غم گر چه بود دشمن گوید سر او با من

زخمی چو حسینستش جامی چو حسن دارد		هر کآتش من دارد او خرقه ز من دارد
ور راستیی خواهی آن سرو چمن دارد		نفس ار چه که زاهد شد او راست نخواهد شد
در ساده جان بنگر کان ساده چه تن دارد		جانیست تو را ساده نقش تو از آن زاده
هر دم بت نو سازد گویی که شمن دارد		آیینه جان را بین هم ساده و هم نقشین
ماننده آن مردی کز حرص دو زن دارد		گه جانب دل باشد گه در غم گل باشد
کی ناز کند مرده کز شعر کفن دارد		کی شاد شود آن شه کز جان نبود آگه
خاییدن بی‌لقمه تصدیق ذقن دارد		می‌خاید چون اشتر یعنی که دهانم پر
گه ماده و گه نر نی کان شیوه زغن دارد		مردانه تو مجنون شو و اندر لگن خون شو
تا یار نعم گوید کر گفتن لن دارد		چون موسی رخ زردش توبه مکن از دردش
پس مست کجا داند کاین چرخ سخن دارد		چون مست نعم گشتی بی‌غصه و غم گشتی
لیکن همه گوهرها دریای عدن دارد		گر چشمه بود دلکش دارد دهنت را خوش

دیوانه همی‌گردد تدبیر همی‌درد		عاشق به سوی عاشق زنجیر همی‌درد
کز آتش عشق او تقصیر همی‌درد		تقصیر کجا گنجد در گرم روی عاشق
دراعه تقوا را بر پیر همی‌درد		تا حال جوان چه بود کان آتش بی‌علت
ابروی کمان شکلش از تیر همی‌درد		صد پرده در پرده گر باشد در چشمی
از چنگل تعجیلش تأخیر همی‌درد		مرغ دل هر عاشق کز بیضه برون آید
چون آتش عشق آید این قیر همی‌درد		این عالم چون قیرست پای همه بگرفته
پیراهن هر صبری زان میر همی‌درد		شمس الحق تبریزی هم خسرو و هم میرست

خوبی قمر بهتر یا آنک قمر سازد		ای دوست شکر بهتر یا آنک شکر سازد
یا آنک برآرد گل صد نرگس تر سازد		ای باغ توی خوشتر یا گلشن گل در تو
یا آنک به هر لحظه صد عقل و نظر سازد		ای عقل تو به باشی در دانش و در بینش
چیزیست که از آتش بر عشق کمر سازد		ای عشق اگر چه تو آشفته و پرتابی
گاهیم بسوزد پر گاهی سر و پر سازد		بیخود شده آنم سرگشته و حیرانم
وز قطره اندیشه صد گونه گهر سازد		دریای دل از لطفش پرخسرو و پرشیرین
وان عشق عجایب را هم چیز دگر سازد		آن جمله گهرها را اندرشکند در عشق
در فعل کند تیغی در ذات سپر سازد		شمس الحق تبریزی چون شمس دل ما را

ور نی مثل کودک تا کعب همی‌بازد		عاشق چو منی باید می‌سوزد و می‌سازد
تا بر همه مه رویان می‌چربد و می‌نازد		مه رو چو تویی باید ای ماه غلام تو
با خلق نپیوندد با خویش نپردازد		عاشق چو منی باید کز مستی و بی‌خویشی
کز وهم و گمان زان سو می‌راند و می‌تازد		فارس چو تویی باید ای شاه سوار من
ای شاه که او خود را در عشق دراندازد		عشق آب حیات آمد برهاندت از مردن
چندان که کشش بیند سوی تو همی‌یازد		چون شاخ زرست این جان می‌کش به خودش می‌دان
هر روز چو نوعشقان فرهنگ نو آغازد		باری دل و جان من مستست در آن معدن
در بر کشدت شیرین بی‌واسطه بنوازد		چون چنگ شوی از غم خم داده وانگه او
آن شیر بدان آهو در میمنه بگرازد		آن آهوی مفتونش چون تازه شود خونش
باشد که طراز نو شعشاع تو بطرازد		شمس الحق تبریزی بر شمس فلک روزی

چون حکم خدا آید آن زیر و زبر باشد		گر دیو و پری حارس باتیغ و سپر باشد
بر شکل عصا آید وان مار دوسر باشد		بر هر چه امیدستت کی گیرد او دستت
هر چاره که پنداری آن نیز غرر باشد		وان غصه که می‌گویی آن چاره نکردم دی
اندر پی صد چون آن صد دام دگر باشد		خودکرده شمر آن را چه خیزد از آن سودا
آن چاره لنگت را آخر چه اثر باشد		آن چاره همی‌کردم آن مات نمی‌آمد
تا او تو شوی تو او این حصن و مفر باشد		از مات تو قوتی کن یاقوت شو او را تو

اومید همه جان‌ها از غیب رسید آمد		نومید مشو جانا کاومید پدید آمد
کان نور که عیسی را بر چرخ کشید آمد		نومید مشو گر چه مریم بشد از دستت
کان شاه که یوسف را از حبس خرید آمد		نومید مشو ای جان در ظلمت این زندان
یوسف که زلیخا را پرده بدرید آمد		یعقوب برون آمد از پرده مستوری
آن یارب و یارب را رحمت بشنید آمد		ای شب به سحر برده در یارب و یارب تو
وی قفل فروبسته بگشا که کلید آمد		ای درد کهن گشته بخ بخ که شفا آمد
روزه بگشا خوش خوش کان غره عید آمد		ای روزه گرفته تو از مایده بالا
آن سکته حیرانی بر گفت مزید آمد		خامش کن و خامش کن زیرا که ز امر کن

برگیر و دهل می‌زن کان ماه پدید آمد		عید آمد و عید آمد وان بخت سعید آمد
کان معتمد سدره از عرش مجید آمد		عید آمد ای مجنون غلغل شنو از گردون
کان قیصر مه رویان زان قصر مشید آمد		عید آمد ره جویان رقصان و غزل گویان
کان خوبی و زیبایی بی‌مثل و ندید آمد		صد معدن دانایی مجنون شد و سودایی
تا موم کند دستش گر سنگ و حدید آمد		زان قدرت پیوستش داوود نبی مستش
بر عید زنیم این دم کان خوان و ثرید آمد		عید آمد و ما بی‌او عیدیم بیا تا ما
زو تازه و تر گردد هر جا که قدید آمد		زو زهر شکر گردد زو ابر قمر گردد
رو جانب مهمان رو کز راه بعید آمد		برخیز به میدان رو در حلقه رندان رو
یک دانه بدو دادی صد باغ مزید آمد		غم‌هاش همه شادی بندش همه آزادی
جز نعمت پاک او منحوس و پلید آمد		من بنده آن شرقم در نعمت آن غرقم
رو صبر کن از گفتن چون صبر کلید آمد		بربند لب و تن زن چون غنچه و چون سوسن

وان سیمبرم آمد وان کان زرم آمد		شمس و قمرم آمد سمع و بصرم آمد
چیز دگر ار خواهی چیز دگرم آمد		مستی سرم آمد نور نظرم آمد
وان یوسف سیمین بر ناگه به برم آمد		آن راه زنم آمد توبه شکنم آمد
دی مست بدان بودم کز وی خبرم آمد		امروز به از دینه ای مونس دیرینه
امروز چو تنگ گل بر ره گذرم آمد		آن کس که همی‌جستم دی من به چراغ او را
زان تاج نکورویان نادر کمرم آمد		دو دست کمر کرد او بگرفت مرا در بر
وان هضم و گوارش بین چون گلشکرم آمد		آن باغ و بهارش بین وان خمر و خمارش بین
وز طعنه چرا ترسم چون او سپرم آمد		از مرگ چرا ترسم کو آب حیات آمد
وان تاج ملوکانه بر فرق سرم آمد		امروز سلیمانم کانگشتریم دادی
یا رب چه سعادت‌ها که زین سفرم آمد		از حد چو بشد دردم در عشق سفر کردم
وقتست که برپرم چون بال و پرم آمد		وقتست که می نوشم تا برق زند هوشم
وقتست که برغرم چون شیر نرم آمد		وقتست که درتابم چون صبح در این عالم
جایی که جهان آن جا بس مختصرم آمد		بیتی دو بماند اما بردند مرا جانا

وز سوختگان ره گرمی و طلب بیند		نک ماه رجب آمد تا ماه عجب بیند
ور بی‌ادبی آرد سیلی و ادب بیند		گر سجده کنان آید در امن و امان آید
ور سر کشد از سلطان در حلق کنب بیند		حکمی که کند یزدان راضی بود و شادان
ور دل ندهد دل را ویران چو حلب بیند		گر درخور عشق آید خرم چو دمشق آید
جان خضری باید تا جان سبب بیند		گوید چه سبب باشد آن خرم و این ویران
تا روزی و بی‌روزی از بخشش رب بیند		آمد شعبان عمدا از بهر برات ما
زد بر دهن بسته تا لذت لب بیند		ماه رمضان آمد آن بند دهان آمد
تا منکر این عشرت بی‌باده طرب بیند		آمد قدح روزه بشکست قدح‌ها را
معشوقه خلوت را هم چشم عزب بیند		سغراق معانی را بر معده خالی زن
چون بگذرد این نوبت هم نوبت تب بیند		با غره دولت گو هم بگذرد این نوبت
تا برف وجود تو خورشید عرب بیند		نوبت بگذار و رو نوبت زن احمد شو
کو جاه و هوا جوید تا نام و لقب بیند		خامش کن و کمتر گو بسیار کسی گوید

با آن همه شیرینی گر ترش کند شاید		مستان می ما را هم ساقی ما باید
والله که کلاه از شه بستاند و برباید		با آن همه حسن آن مه گر ناز کند گه گه
تا شینم و می‌میرم کاین چرخ چه می‌زاید		پر ده قدحی میرم آخر نه چو کمپیرم
تا باد نپیماید تا باده بپیماید		فرمای تو ساقی را آن شادی باقی را
نی غم خورد از ماتم نی دست بیالاید		صد سر ببرد در دم از محرم و نامحرم
چون جعد براندازد چون چهره بیاراید		چون شمع بسوزاند پروانه مسکین را
وان جان چو آتش را زان رطل بفرماید		پروانه چو بی‌جان شد جانیش دهد نسیه
هر نقش که اندیشی در دل به تو بنماید		رطلی ز می باقی کز غایت راواقی
چندانک بیفزایی این باده بیفزاید		ای عشق خداوندی شمس الحق تبریزی

در این عشق چو مردید همه روح پذیرید		بمیرید بمیرید در این عشق بمیرید
کز این خاک برآیید سماوات بگیرید		بمیرید بمیرید و زین مرگ مترسید
که این نفس چو بندست و شما همچو اسیرید		بمیرید بمیرید و زین نفس ببرید
چو زندان بشکستید همه شاه و امیرید		یکی تیشه بگیرید پی حفره زندان
بر شاه چو مردید همه شاه و شهیرید		بمیرید بمیرید به پیش شه زیبا
چو زین ابر برآیید همه بدر منیرید		بمیرید بمیرید و زین ابر برآیید
هم از زندگیست اینک ز خاموش نفیرید		خموشید خموشید خموشی دم مرگست

بدانید بدانید که در عین عیانید		برانید برانید که تا بازنمانید
بنازید بنازید که خوبان جهانید		بتازید بتازید که چالاک سوارید
بیارید بیارید در این گوش بخوانید		چه دارید چه دارید که آن یار ندارد
بگویید بگویید اگر مست شبانید		پرندوش پرندوش خرابات چه سان بد
که دنیا و شما نیز ز یک جرعه آنید		شرابیست شرابیست خدا را پنهانی
ز دنیا و ز عقبی و ز خود فرد بمانید		دوم بار دوم بار چو یک جرعه بریزد
کدوها و سبوها سوی خمخانه کشانید		گشادست گشادست سر خابیه امروز
سبک روح کند راح اگر سست و گرانید		صلا گفت صلا گفت کنون فالق اصباح
درآرید درآرید برونشان منشانید		رسیدند رسیدند رسولان نهانی
که ایشان همه کانند و شما بند مکانید		دریغا و دریغا که در این خانه نگنجند
که ایشان همه جانند و شما سخره نانید		مبادا و مبادا که سر خویش بگیرید
نه نان بود که تن گشت اگر آدمیانید		بکوشید بکوشید که تا جان شود این تن
در آن دست و در آن شست و شما تیر مکانید		زهی عشق و زهی عشق که بس سخته کمانست
عروسی همه آن جاست شما طبل زنانید		سماعیست سماعیست از آن سوی که سو نیست
بپوشید بپوشید شما گنج نهانید		خموشید خموشید خموشانه بنوشید
پدید و نه پدیدیت که چون جوهر جانید		به دیدار نهانید به آثار عیانید
پراکنده به هر خانه چو خورشید روانید		چو عقلید و چو عقلید هزاران و یکی چیز
مترسید مترسید گریبان مدرانید		در این بحر در این بحر همه چیز بگنجد
که تا گیج نگردید که تا خیره نمانید		دهان بست دهان بست از این شرح دل من

بر آن عقل ملولانه همه جمع بخندید		ملولان همه رفتند در خانه ببندید
رخ ماه ببوسید چو بر بام بلندید		به معراج برآیید چو از آل رسولید
چو او چست و ظریفست شما چون هلپندید		چو او ماه شکافید شما ابر چرایید
چو فرهاد و چو شداد دمی کوه نکندید		ملولان به چه رفتید که مردانه در این راه
چو رنجور نباشید سر خویش مبندید		چو مه روی نباشید ز مه روی متابید
مدانید که چونید مدانید که چندید		چنان گشت و چنین گشت چنان راست نیاید
چو آن خویش بدیدیت چرا خویش پسندید		چو آن چشمه بدیدیت چرا آب نگشتید
چو در آب حیاتید چرا خشک و نژندید		چو در کان نباتید ترش روی چرایید
چه امکان گریزست که در دام کمندید		چنین برمستیزید ز دولت مگریزید
مپیچید مپیچید بر استیزه مرندید		گرفتار کمندید کز او هیچ امان نیست
چه موقوف رفیقید چه وابسته بندید		چو پروانه جانباز بسایید بر این شمع
تن تازه بپوشید چو این کهنه فکندید		از این شمع بسوزید دل و جان بفروزید
خر لنگ چرایید چو از پشت سمندید		ز روباه چه ترسید شما شیرنژادید
که آن یار کلیدست شما جمله کلندید		همان یار بیاید در دولت بگشاید
خریدار چو طوطیست شما شکر و قندید		خموشید که گفتار فروخورد شما را

امسال در این خرقه زنگار برآمد		آن سرخ قبایی که چو مه پار برآمد
آنست که امسال عرب وار برآمد		آن ترک که آن سال به یغماش بدیدی
آن جامه به در کرد و دگربار برآمد		آن یار همانست اگر جامه دگر شد
بنگر که چه خوش بر سر خمار برآمد		آن باده همانست اگر شیشه بدل شد
آن مشعله زین روزن اسرار برآمد		ای قوم گمان برده که آن مشعله‌ها مرد
کز جوشش آن قلزم زخار برآمد		این نیست تناسخ سخن وحدت محضست
کآدم ز تک صلصل فخار برآمد		یک قطره از آن بحر جدا شد که جدا نیست
امروز در این لشکر جرار برآمد		رومی پنهان گشت چو دوران حبش دید
از برج دگر آن مه انوار برآمد		گر شمس فروشد به غروب او نه فنا شد
کان شبهه و اشکال ز گفتار برآمد		گفتار رها کن بنگر آینه عین
کز چرخ صفا آن مه اسرار برآمد		شمس الحق تبریز رسیدست مگویید

زان مردی و زان حمله شقاوت سپر افکند		تا باد سعادت ز محمد خبر افکند
تیغ غم تو از سر صد شاه سر افکند		از حال گدا نیست عجب گر شود او پست
مانند فلک مرکب شبدیز برافکند		روزی پسر ادهم اندر پی آهو
مستیش به سر برشد و از اسب درافکند		دادیش یکی شربت کز لذت و بویش
مسکین پسر ادهم تاج و کمر افکند		گفتند همه کس به سر کوی تحیر
در ملکت بلقیس شکوه و ظفر افکند		از نام تو بود آنک سلیمان به یکی مرغ
غوغای دو نیمه شدن اندر قمر افکند		از یاد تو بود آنک محمد به اشارت

کز بخت یکی ماه رخی خوب درافتاد		در حلقه عشاق به ناگه خبر افتاد
تا قصه خوبان که بنامند برافتاد		چشم و دل عشاق چنان پر شد از آن حسن
بس باده کز آن نادره در چشم و سر افتاد		بس چشمه حیوان که از آن حسن بجوشید
بفکند سپر را سبک و بر سپر افتاد		مه با سپر و تیغ شبی حمله او دید
در غارت شکر همه ما را حشر افتاد		ما بنده آن شب که به لشکرگه وصلش
بر لشکر هجران دل ما را ظفر افتاد		خونی بک هجران به هزیمت علم انداخت
گفتیم کز آن نور به ما این نظر افتاد		گفتند ز شمس الحق تبریز چه دیدیت

معشوق قمرروی شکربار کی دارد		در خانه نشسته بت عیار کی دارد
بی پرده عیان طاقت دیدار کی دارد		بی زحمت دیده رخ خورشید که بیند
خود کار تو داری و دگر کار کی دارد		گفتی به خرابات دگر کار ندارم
ای زهره کلید در خمار کی دارد		زندان صبوحی همه مخمور خمارند
آن کان شکرهای به قنطار کی دارد		ما طوطی غیبیم شکرخواره و عاشق
دیدار چو باشد غم دینار کی دارد		یک غمزه دیدار به از دامن دینار
اکنون چو سگان میل به مردار کی دارد		جان‌ها چو از آن شیر ره صید بدیدند
اقرار چو کاسد شود انکار کی دارد		چون عین عیانست ز اقرار کی لافد
در جنت حسن تو غم نار کی دارد		ای در رخ تو زلزله روز قیامت
اندیشه این عالم غدار کی دارد		با غمزه غمازه آن یار وفادار
با مخبر خوبت سر اخبار کی دارد		گفتی که ز احوال عزیزان خبری ده
یاری ده و برگو که چنین یار کی دارد		ای مطرب خوش لهجه شیرین دم عارف
بازار چه باشد دل بازار کی دارد		بازار بتان از تو خرابست و کسادست
دستار کی دارد سر دستار کی دارد		امروز ز سودای تو کس را سر سر نیست
از پار کی گوید غم پیرار کی دارد		شمس الحق تبریز چو نقد آمد و پیدا

آن دلبر عیار مرا دید نشان کرد		در کوی خرابات مرا عشق کشان کرد
او روی خود آن لحظه ز من باز نهان کرد		من در پی آن دلبر عیار برفتم
کز یک نظرش جمله وجودم همه جان کرد		من در عجب افتادم از آن قطب یگانه
کز تابش حسنش مه و خورشید فغان کرد		ناگاه یک آهو به دو صد رنگ عیان شد
بغداد جهان را به بصیرت همدان کرد		آن آهوی خوش ناف به تبریز روان گشت
فرخنده و بگزیده و محبوب زمان کرد		آن کس که ورا کرد به تقلید سجودی
سرگشته و سودایی و رسوای جهان کرد		آن‌ها که بگفتند که ما کامل و فردیم
تا سر تجلی ازل جمله بیان کرد		سلطان عرفناک بدش محرم اسرار
جبریل امین را ز پی خویش دوان کرد		شمس الحق تبریز چو بگشاد پر عشق

هر جا که نشینیم چو فردوس برین شد		تا نقش تو در سینه ما خانه نشین شد
هر یک چو رخ حوری و چون لعبت چین شد		آن فکر و خیالات چو یأجوج و چو مأجوج
گر بئس قرین بود کنون نعم قرین شد		آن نقش که مرد و زن از او نوحه کنانند
آخر تو چه چیزی که جهان از تو چنین شد		بالا همه باغ آمد و پستی همگی گنج
خاری که ورا جست گلستان یقین شد		زان روز که دیدیمش ما روزفزونیم
وان سنگ سیه نیز از او لعل ثمین شد		هر غوره ز خورشید شد انگور و شکر بست
بسیار یسار از کف اقبال یمین شد		بسیار زمین‌ها که به تفصیل فلک شد
ور رهزن دین بود کنون قدوه دین شد		گر ظلمت دل بود کنون روزن دل شد
از بهر برون آمدنش حبل متین شد		گر چاه بلا بود که بد محبس یوسف
بر بنده امان آمد و بر گبر کمین شد		هر جزو چو جندالله محکوم خداییست
بر قبط چو خون آمد و بر سبط معین شد		خاموش که گفتار تو ماننده نیلست
اما نه همه مرغ هوا درخور تین شد		خاموش که گفتار تو انجیر رسیدست

وان چرخه گردنده در اشتاب درآمد		بار دگر آن آب به دولاب درآمد
در لرزه چو خورشید و چو سیماب درآمد		بار دگر آن جان پر از آتش و از آب
از روزن جان دوش چو مهتاب درآمد		بار دگر آن صورت پنهانی عالم
از لطف بود گر به سطرلاب درآمد		خورشید که می‌درد از او مشرق و مغرب
تا خفته صدساله هم از خواب درآمد		بار دگر آن صبح بخندید و بتابید
خیزید که آن فاتح ابواب درآمد		بار دگر آن قاضی حاجات ندا کرد
در گوش محمد چو به محراب درآمد		بار دگر از قبله روان گشت رسالت
نقبی بزد از نصرت و نقاب درآمد		چون رفت محمد به در خیبر ناسوت
وز بیم مسبب همه اسباب درآمد		از بیم ملک جمله فلک رخنه و در شد
زان پیش که اشخاص به القاب درآمد		آری لقبش بود سعادت بک عالم
بسیار کسادی به می ناب درآمد		بگشاد محمد در خمخانه غیبی
آن جام می لعل چو عناب درآمد		از بهر دل تشنه و تسکین چنین خون
زحمت مده آن ساقی اصحاب درآمد		خاموش کن امروز که این روز سخن نیست

وان سرده مخمور به خمار درآمد		بار دگر آن مست به بازار درآمد
کان بلبل خوش لحن به تکرار درآمد		سرهای درختان همه پربار چرا شد
مستانه و یارانه که آن یار درآمد		یک حمله دیگر همه در رقص درآییم
کز بهر نثار آن شه دربار درآمد		یک حمله دیگر همه دامن بگشاییم
کز مصر چنین قند به خروار درآمد		یک حمله دیگر به شکرخانه درآییم
زیرا که چنین دولت بیدار درآمد		یک حمله دیگر بنه خواب بسوزیم
کان لولی شب دزد به اقرار درآمد		یک حمله دیگر به شب این پاس بداریم
در عربده ویران شده دستار درآمد		یک حمله دیگر برسان باده که مستی
کان هدهد پرخون شده منقار درآمد		یک حمله دیگر به سلیمان بگراییم
از دست مسیحی که به بیمار درآمد		این شربت جان پرور جان بخش چه ساقیست
کاقبال تو چون حیدر کرار درآمد		اکنون بزند گردن غم‌های جهان را
کان شادی و آن مستی بسیار درآمد		دارالحرج امروز چو دارالفرجی شد
بی حرف سیه روی به گفتار درآمد		بربند لب اکنون که سخن گستر بی‌لب

تدبیر به تقدیر خداوند چه ماند		تدبیر کند بنده و تقدیر نداند
حیلت بکند لیک خدایی بنداند		بنده چو بیندیشد پیداست چه بیند
وان گاه که داند که کجاهاش کشاند		گامی دو چنان آید کو راست نهادست
کاین مملکتت از ملک الموت رهاند		استیزه مکن مملکت عشق طلب کن
کاشکار تو را باز اجل بازستاند		شه را تو شکاری شو کم گیر شکاری
کان جا که گزینی ملک آن جات نشاند		خامش کن و بگزین تو یکی جای قراری

معشوق همین جاست بیایید بیایید		ای قوم به حج رفته کجایید کجایید
در بادیه سرگشته شما در چه هوایید		معشوق تو همسایه و دیوار به دیوار
هم خواجه و هم خانه و هم کعبه شمایید		گر صورت بی‌صورت معشوق ببینید
یک بار از این خانه بر این بام برآیید		ده بار از آن راه بدان خانه برفتید
از خواجه آن خانه نشانی بنمایید		آن خانه لطیفست نشان‌هاش بگفتید
یک گوهر جان کو اگر از بحر خدایید		یک دسته گل کو اگر آن باغ بدیدیت
افسوس که بر گنج شما پرده شمایید		با این همه آن رنج شما گنج شما باد

از چرخ فرود آمد و در ما نگران شد		بر چرخ سحرگاه یکی ماه عیان شد
بربود مرا آن مه و بر چرخ دوان شد		چون باز که برباید مرغی به گه صید
زیرا که در آن مه تنم از لطف چو جان شد		در خود چو نظر کردم خود را بندیدم
تا سر تجلی ازل جمله بیان شد		در جان چو سفر کردم جز ماه ندیدم
کشتی وجودم همه در بحر نهان شد		نه چرخ فلک جمله در آن ماه فروشد
و آوازه درافکند چنین گشت و چنان شد		آن بحر بزد موج و خرد باز برآمد
نقشی ز فلان آمد و جسمی ز فلان شد		آن بحر کفی کرد و به هر پاره از آن کف
در حال گذارید و در آن بحر روان شد		هر پاره کف جسم کز آن بحر نشان یافت
نی ماه توان دیدن و نی بحر توان شد		بی دولت مخدومی شمس الحق تبریز

امسال در این خرقه زنگار برآمد		آن سرخ قبایی که چو مه پار برآمد
آنست که امسال عرب وار برآمد		آن ترک که آن سال به یغماش بدیدی
آن جامه بدل کرد و دگربار برآمد		آن یار همانست اگر جامه دگر شد
بنگر که چه خوش بر سر خمار برآمد		آن باده همانست اگر شیشه بدل شد
کان مشعله از روزن اسرار برآمد		شب رفت حریفان صبوحی به کجایید
امروز در این لشکر جرار برآمد		رومی پنهان گشت چو دوران حبش دید
کز چرخ صفا آن مه انوار برآمد		شمس الحق تبریز رسیدست بگویید

وز ریگ سیه چرده سقنقور برآمد		مهتاب برآمد کلک از گور برآمد
از نفخه او دمدمه صور برآمد		آنک از قلمش موسی و عیسیست مصور
صد دیده حق بین ز دل کور برآمد		در هاون اقبال عنایت گهری کوفت
کز خاک سیه قافله مور برآمد		از تف بهاری چه خبر یافت دل خاک
با مشک عسل گله زنبور برآمد		از بحر عسل‌هاش چه دید آن دل زنبور
کز وی خز و ابریشم موفور برآمد		در مخزن او کرم ضعیفی به چه ره یافت
تا حاصل در گشت و چو گنجور برآمد		بی دیده و بی‌گوش صدف رزق کجا یافت
کز آهن و سنگی علم نور برآمد		نرم آهن و سنگی سوی انوار چه ره یافت
وز سرمه چون قیر چه کافور برآمد		بنگر که ز گلزار چه گلزار بخندید
کافروخته از پرده مستور برآمد		بی غازه و گلگونه گل آن رنگ کجا یافت
این لشگر بشکسته چه منصور برآمد		در دولت و در عزت آن شاه نکوکار
هر سیب که بشکافت از او حور برآمد		یک سیب بنی دیدم در باغ جمالش
از خنده او حاجت رنجور برآمد		چون حور برآمد ز دل سیب بخندید
زان باده مدان کز دل انگور برآمد		این هستی و این مستی و این جنبش مستان
از مشرق جان آن مه مشهور برآمد		شمس الحق تبریز چو این شور برانگیخت

تدبیر به تقدیر خداوند نماند		تدبیر کند بنده و تقدیر نداند
حیله بکند لیک خدایی نتواند		بنده چو بیندیشد پیداست چه بیند
وان گاه که داند که کجاهاش کشاند		گامی دو چنان آید کو راست نهادست
کاین مملکتت از ملک الموت رهاند		استیزه مکن مملکت عشق طلب کن
کاین کام تو را زود به ناکام رساند		باری تو بهل کام خود و نور خرد گیر
کاشکار تو را باز اجل بازستاند		اشکاری شه باش و مجو هیچ شکاری
کان طبله تو را نوش دهد طبل نخواند		چون باز شهی رو به سوی طبله بازش
خر جانب او ران که تو را هیچ نراند		از شاه وفادارتر امروز کسی نیست
محبوس تو را از تک زندان نرهاند		زندانی مرگند همه خلق یقین دان
تا هر که مخنث بود آتش برماند		دانی که در این کوی رضا بانگ سگان چیست
که بانگ سگ کوی دلش را بطپاند		حاشا ز سواری که بود عاشق این راه

بر چهره ما خاک چو گلگونه نماید		چون بر رخ ما عکس جمال تو برآید
ترسابچه گوید که بپوشان که نشاید		خواهم که ز زنار دو صد خرقه نماید
چون نه مهه گشتست ندانی که بزاید		اشکم چو دهل گشته و دل حامل اسرار
وین گاو ببیند شه اگر ژاژ نخاید		شاهیست دل اندر تن ماننده گاوی
هر سوی جهد لیک به ناچار بساید		وان دانه که افتاد در این هاون عشاق
هر جا که رود عاقبت کار بیاید		از خانه عشق آنک بپرد چو کبوتر
زنگار کجا گیرد و صیقل به چه باید		آیینه که شمس الحق تبریز بسازد

آن را چو بگوید لب تو چون شکر آید		هر نکته که از زهر اجل تلختر آید
زود از رسن زلف تو بر چرخ برآید		در چاه زنخدان تو هر جان که وطن ساخت
زان پیش که جان را ز تو وقت سفر آید		هین توشه ده از خوشه ابروی ظریفت
لبیک زنم نفخه خون جگر آید		از دعوت و آواز خوشت بوی دل آید

در مجلس جان فکر دگر کار مدارید		از بهر خدا عشق دگر یار مدارید
در مجلس دین مذهب کفار مدارید		یار دگر و کار دگر کفر و محالست
پنهان چو نمی‌ماند اضمار مدارید		در مجلس جان فکر چنانست که گفتار
در دل نظر فاحشه آثار مدارید		گر بانگ نیاید ز فسا بوی بیاید
با غیرت او رو سوی اغیار مدارید		آن حارس دل مشرف جان سخت غیورست
هر گمشده را سرور و سالار مدارید		هر وسوسه را بحث و تفکر بمخوانید
خود را گرو نفس علف خوار مدارید		یاقوت کرم قوت شما بازنگیرد
خاطر به سوی سبلت و دستار مدارید		العزه لله جمیعا چو شنیدیت
خود را تبع گردش پرگار مدارید		چون اول خط نقطه بد و آخر نقطه
هش را به سوی گنبد دوار مدارید		در مشهد اعظم به تشهد بنشینید
با شاهد حق نکرت انکار مدارید		انکار بسوزد چو شهادت بفروزد
هین چشم چو کرکس سوی مردار مدارید		یک نیم جهان کرکس و نیمیش چو مردار
هین عشق بر آن غره غرار مدارید		آن نفس فریبنده که غرست و غرورست
گلگونه او را به جز از خار مدارید		گه زلف برافشاند و گه جیب گشاید
آن ده دله را محرم اسرار مدارید		او یار وفا نبود و از یار ببرد
آن حامضه را ساقی و خمار مدارید		او باده بریزد عوضش سرکه فروشد
ما را سقط و بارد و هشیار مدارید		ما حلقه مستان خوش ساقی خویشیم
آن ناف ورا نافه تاتار مدارید		گر ناف دهی پشک فروشد عوض مشک
خود را سپس پرده گفتار مدارید		چون روح برآمد به سر منبر تذکیر

رخ باز نمایید و بگویید کجایید		مرغان که کنون از قفس خویش جدایید
ماهی صفتان یک دم از این آب برآیید		کشتی شما ماند بر این آب شکسته
یا دام بشد از کف و از صید جدایید		یا قالب بشکست و بدان دوست رسیدست
یا آتشتان مرد شما نور خدایید		امروز شما هیزم آن آتش خویشید
یا باد صبا گشت به هر جا که درآیید		آن باد وبا گشت شما را فسرانید
هر چند دهان را به جوابی نگشایید		در هر سخن از جان شما هست جوابی
آن سرمه دیدست بسایید بسایید		در هاون ایام چه درها که شکستید
این زادن ثانیست بزایید بزایید		ای آنک بزادیت چو در مرگ رسیدید
پیدا شود آن روز که روبند گشایید		گر هند وگر ترک بزادیت دوم بار
والله که شما خاصبک روز سزایید		ور زانک سزیدیت به شمس الحق تبریز

بر روی زمین خرقه و زنار نماند		گر یک سر موی از رخ تو روی نماید
آن سوخته را جز غم تو کار نماند		آن را که دمی روی نمایی ز دو عالم
از چهره خورشید و مه آثار نماند		گر برفکنی پرده از آن چهره زیبا
تا جز تو کسی محرم اسرار نماند		در خواب کنی سوختگان را ز می عشق

ازیرا غم به خوردن کم نگردد		بگو دل را که گرد غم نگردد
که سور او به جز ماتم نگردد		نبات آب و گل جمله غم آمد
که در غم پر و پا محکم نگردد		مگرد ای مرغ دل پیرامن غم
که دیگر گرد این عالم نگردد		دل اندر بی‌غمی پری بیابد
عدو کهنه خال و عم نگردد		دلا این تن عدو کهنه تست
ملول اسرار را محرم نگردد		دلا سر سخت کن کم کن ملولی
که جز با آب خوش همدم نگردد		چو ماهی باش در دریای معنی
که بی‌دریا خود او خرم نگردد		ملالی نیست ماهی را ز دریا
که در وی جز بنی آدم نگردد		یکی دریاست در عالم نهانی
درون آب حیوان هم نگردد		ز حیوان تا که مردم وانبرد
بگرد حرف لا و لم نگردد		خموش از حرف زیرا مرد معنی

هوای روی چون گلنار دارد		دلم امروز خوی یار دارد
که بلبل آن طرف تکرار دارد		که طاووس آن طرف پر می‌فشاند
نوای چنگ بس اسرار دارد		صدای نای آن جا نکته گوید
که او عاشق چو من بسیار دارد		بگه برخیز فردا سوی او رو
که بس آتش در آن رخسار دارد		چو بگشاید رخان تو دل نگهدار
که دل‌ها را لبش خمار دارد		ولیکن عقل کو آن لحظه دل را
که می مر مرد را بی‌کار دارد		ز ما کاری مجو چون داده‌ای می
که می مستی او اظهار دارد		دلم افتان و خیزان دوش آمد
نمی‌ترسی که عقل انکار دارد		دویدم پیش و گفتم باده خوردی
که بوی آن پری دیدار دارد		چو بو کردم دهانش را بدیدم
که بوی خالق جبار دارد		خداوندی شمس الدین تبریز
و او بی‌حد و بی‌مقدار دارد		ز بو تا بوی فرقی بس عظیمست

حنانینا فنعم الزوج و الفرد		نثرنا فی ربیع الوصل بالورد
ز زلفت مشک و عنبر می‌توان کرد		ز رویت باغ و عبهر می‌توان کرد
جهانی را مزعفر می‌توان کرد		ز روی زرد همچون زعفرانم
فلک‌ها را مسخر می‌توان کرد		به یک دانه ز خرمنگاه ماهت
گدایان را سکندر می‌توان کرد		تو آن خضری که از آب حیاتت
محالی را میسر می‌توان کرد		در آن حالی که حالم بازجویی
فیا داود قدر حلقه السرد		نخاف العین ترمینا بسو
ره پنهان به دلبر می‌توان کرد		به خود واگرد ای دل زانک از دل
چو در دل آمدی در می‌توان کرد		جهان شش جهت را گر دری نیست
وگر هم نیست منظر می‌توان کرد		درآ در دل که منظرگاه حقست
اگر زیرست از بر می‌توان کرد		چو دردی ماند جان ما در این زیر
وگر نی ترک این خر می‌توان کرد		ز گولی در جوال نفس رفتی
لتکفینا عناء الحر و البرد		الا یا ساقیا هات الحمیا
دل ار سنگست جوهر می‌توان کرد		دل سنگین عشق ار نرم گردد
کز احمر عالم اخضر می‌توان کرد		بیار آن باده حمرا و درده
ز هر جزوم کبوتر می‌توان کرد		از آن باده که پر و بال عیش است
بهشت و حور و کوثر می‌توان کرد		از آن جرعه که از دریای فضل است
ز تیر باده اسپر می‌توان کرد		چو تیرانداز گردد باده در خم
فان السکر دفع الهم و الحرد		و اسکرنا به کاسات عظام
که از هر آب آذر می‌توان کرد		چو باده در من آتش زد بدیدم
که جان را فرش مادر می‌توان کرد		بیا ای مادر عشرت به خانه
تو را از جام چادر می‌توان کرد		وگر در راه تو نامحرمانند
سزای شیر صفدر می‌توان کرد		چو گشتی شیرگیر و شیرآشام
کز آن هر قطره خنجر می‌توان کرد		بزن گردن امل‌ها را به باده
که هر دم عیش دیگر می‌توان کرد		سقاهم ربهم برخوان و می نوش
دهان را همچو ساغر می‌توان کرد		وگر ساغر نداری می بیاور
و جازی همنا بالدفع و الطرد		و اعتقنا به خمر من هموم

بیا ای راه دان بر غول می‌خند		بیا ای زیرک و بر گول می‌خند
هلا بر علت و معلول می‌خند		چو در سلطان بی‌علت رسیدی
برو بر خاذل و مخذول می‌خند		اگر بر نفس نحسی دیو شد چیر
تو خوش بر عازل و معزول می‌خند		چو مرده مرده‌ای را کرد معزول
تو هم بر فاعل و مفعول می‌خند		مثال محتلم پندار عزلش
برو بر حاصل و محصول می‌خند		یکی در خواب حاصل کرد ملکی
دلا بر سائل و مسول می‌خند		سؤالی گفت کوری پیش کری
هلا بر غاسل و مغسول می‌خند		وگر گوید فروشستم فلان را
خمش بر ناقل و منقول می‌خند		چو نقدت دست داد از نقل بس کن

دل عاشق همه گلزار باشد		اگر عالم همه پرخار باشد
جهان عاشقان بر کار باشد		وگر بی‌کار گردد چرخ گردون
لطیف و خرم و عیار باشد		همه غمگین شوند و جان عاشق
که او را صد هزار انوار باشد		به عاشق ده تو هر جا شمع مرده‌ست
که با معشوق پنهان یار باشد		وگر تنهاست عاشق نیست تنها
حریف عشق در اسرار باشد		شراب عاشقان از سینه جوشد
که مکر دلبران بسیار باشد		به صد وعده نباشد عشق خرسند
نه شاهد بر سر بیمار باشد		وگر بیمار بینی عاشقی را
که اسب عشق بس رهوار باشد		سوار عشق شو وز ره میندیش
اگر چه راه ناهموار باشد		به یک حمله تو را منزل رساند
که جان عاشقان خمار باشد		علف خواری نداند جان عاشق
دلی کو مست و بس هشیار باشد		ز شمس الدین تبریزی بیابی

که قند تو دهان‌ها برنتابد		تویی نقشی که جان‌ها برنتابد
جمالت را جهان‌ها برنتابد		جهان گر چه که صد رو در تو دارد
که با عشقت روان‌ها برنتابد		روان گشتند جان‌ها سوی عشقت
که لطفش را نهان‌ها برنتابد		درون دل نهان نقشیست از تو
که آن خلوت زبان‌ها برنتابد		چو خلوتگاه جان آیی خمش کن
از آن بگذر کز آن‌ها برنتابد		بدو نیک ار ببینی نیک نبود
که نامش را نشان‌ها برنتابد		بگو تو نام شمس الدین تبریز

میی دارم که هرگز کم نگردد		دلی دارم که گرد غم نگردد
که جز با عاشقان همدم نگردد		دلی دارم که خوی عشق دارد
که دیگر غم در این عالم نگردد		خطی بستانم از میر سعادت
دگر کس سخره ماتم نگردد		چو خاص و عام آب خضر نوشند
وگر زاهد بود بلعم نگردد		اگر فاسق بود زاهد کنندش
ز غم چون چرخ پشتش خم نگردد		چو یابد نردبان بر چرخ شادی
که باشد که خوش و خرم نگردد		چو خرمشاه عشق از دل برون جست
ز هر همسایه‌ای درهم نگردد		ز سایه طره‌های درهم او
از آن توبه شکن محکم نگردد		بکن توبه ز گفتار ار چه توبه

کز او دوریش خود صورت نبندد		خنک جانی که او یاری پسندد
که بی‌شادی دهان کس نخندد		تو باشی خنده و یار تو شادی
که بی‌تعظیم هرگز سر نخنبد		تو باشی سجده و یار تو تعظیم
چو آوازی به نزد کوه و گنبد		تو باشی چون صدا و یار غارت
نه ز آدینه جدا چون روز شنبد		تو آدینه بوی او وقت خطبه
نظر را تا نجنباند نجنبد		نگر آخر دمی در نحن اقرب
خیالی زشت آرد دل بتندد		خیالی خوش دهد دل زان بنازد
گه از صله گه از سیلیش رندد		بر او مسخره آمد دل و جان
ز گیجی دور افتم ز اصل و مسند		مزن سیلی چنانک گیج گردم
که لا باشد به پیشش صد مهند		خمش تا درس گوید آن زبانی
بگوید با لبش گو ای مؤید		اگر گویی تو نی را هی خمش کن

وگر دارد چو من باری ندارد		چمن جز عشق تو کاری ندارد
چه مرده‌ست آن که او یاری ندارد		چه بی‌ذوقست آن کش عشق نبود
بجز دنیا سمن زاری ندارد		به غیر قوت تن قوتی ننوشد
غم پالان و افساری ندارد		هر آنک ترک خر گوید ز مستی
به گلزاری که آن خاری ندارد		ز خر رست و روان شد پابرهنه
بر او خر چو مقداری ندارد		چه غم دارد که خر رفت و رسن برد
که اندر زیر ایزاری ندارد		مشو غره به ازرق پوش گردون
که دور عشق هنجاری ندارد		درافکن فتنه دیگر در این شهر
ز بی‌شرمی غم و عاری ندارد		بدران پرده‌ها را زانک عاشق
که در گفت تو اقراری ندارد		بزن آتش در این گفت و در آن کس

که آتش هیزمی را تر نگیرد		سماع صوفیان می درنگیرد
مکوپ این دست تا پا برنگیرد		یقین می‌دانک جسمانیست آفت
اگر مجلس ز گاو و خر نگیرد		بیابد خلوت عشرت مسیحا
دل ما عیش را از سر نگیرد		چرا در بزم خلوت بی‌گرانان
کلوخی لطف آن دلبر نگیرد		نه اصل این بنا باشد کلوخی
که بانگ چنگ گوش کر نگیرد		که چشم حقد یوسف را نداند
ز هر گاوی جهان عنبر نگیرد		ز هر آهو نه صحرا مشک یابد
و هر مرغی ز نی شکر نگیرد		ز هر نی ناله مشتاق ناید
که او را گوشه چادر نگیرد		چه داند لطف زهره زهره رفته
که جسمانی می انور نگیرد		می جان را به جز جانی ننوشد
که اختر را به جز اختر نگیرد		نه هر ابری حریف ماه گردد
از این دلدار ما خوشتر نگیرد		اگر دلدار گیرد در جهان کس
که هر کس را چو من چاکر نگیرد		خداوند شمس دین آن نور تبریز

برون شد جان ز تن جانان درآمد		رجب بیرون شد و شعبان درآمد
دم عشق و دم غفران درآمد		دم جهل و دم غفلت برون شد
چو از ابر کرم باران درآمد		بروید دل گل و نسرین و ریحان
بدین قندی که در دندان درآمد		دهان جمله غمگینان بخندد
چو آن مه روی زرافشان درآمد		چو خورشید آدمی زربفت پوشد
که آن سرفتنه پاکوبان درآمد		بزن دست و بگو ای مطرب عشق
وگر عمر بشد عثمان درآمد		اگر دی رفت باقی باد امروز
چو این اقبال جاویدان درآمد		همه عمر گذشته بازآید
چه غم داری اگر طوفان درآمد		چو در کشتی نوحی مست خفته
چو شمس الدین در آن میدان درآمد		منور شد چو گردون خاک تبریز

همه چون ماهیان در آب رفتند		چو شب شد جملگان در خواب رفتند
همه شب سوی آن محراب رفتند		دو چشم عاشقان بیدار تا روز
چه غم دارند اگر اصحاب رفتند		چو ایشان را حریف از اندرونست
به سوی طره پرتاب رفتند		همه در غصه و در تاب و عشاق
قلنداروار بی‌اسباب رفتند		همه اندر غم اسباب و ایشان
چو برق و باد سخت اشتاب رفتند		کی یابد گرد ایشان را که ایشان
که ایشان برتر از دولاب رفتند		تو چون دلوی بر بن دولاب می‌گرد
درون خاک چون سیماب رفتند		ببین آن‌ها که بند سیم بودند
به روی سرخ چون عناب رفتند		ببین آن‌ها که سیمین بر گزیدند

عتاب و ناز دلدارم چه خوش بود		پریر آن چهره یارم چه خوش بود
ولیکن زین خبر دارم چه خوش بود		به یادم نیست هیچ آن ماجراها
میان باغ و گلزارم چه خوش بود		در آن بزم و در آن جمع و در آن عیش
رخ معشوق هشیارم چه خوش بود		اگر چه مست جام عشق بودم

که از سرنای بوی یار آید		دلم را ناله سرنای باید
کز آن ناله جمال جان نماید		به جان خواهم نوای عاشقانه
عجب این جان نالان تا چه زاید		همی‌نالم که از غم بار دارم
که آواز تو جان می‌آزماید		بگو ای نای حال عاشقان را
مه بگرفته چون وا می‌گشاید		ببین ای جان من کز بانگ طاسی
که تا فریاد از پریان برآید		بخوان بر سینه دل این عزیمت
گرش گویی خمش کن هم نشاید		چو ناله مونس رنجور گردد

که آن دلبر همی در بر نگنجد		بگویم خفیه تا خواجه نرنجد
ترازو کان گوهر را نسنجد		ز مستی من ترازو را شکستم
که ماده گرگ با یوسف نغنجد		بتان را جمله زو بدرید سربند
که پیش رومیی زنجی بزنجد		هم از جمله سیه روییست آن نیز
که گنج زر بیارد یا بگنجد		قراضه کیست پیش شمس تبریز

گر او بر ما نخندد پس که خندد		کسی کز غمزه‌ای صد عقل بندد
بود انصاف و انصاف آن پسندد		اگر تسخر کند بر چرخ و خورشید
که گر دریا بیارامد بگندد		دلا می‌جوش همچون موج دریا
ز تو چنگ اجل جز غم نرندد		چو خورشیدی و از خود پاک گشتی
ولیکن کان قندی چون نقندد		شکرشیرینی گفتن رها کن

دو چندان غم ز پیش ما گریزد		چنان کز غم دل دانا گریزد
چو ما را دید جا از جا گریزد		مگر ما شحنه‌ایم و غم چو دزدست
چو صید از شیر در صحرا گریزد		بغرد شیر عشق و گله غم
ز پیش دیده بینا گریزد		ز نابینا برهنه غم ندارد
ولیکن غم از این سودا گریزد		مرا سوداست تا غم را ببینم
چو او بیند مرا تنها گریزد		همه عالم به دست غم زبونند
وگر پستی روم بالا گریزد		اگر بالا روم پستی گریزد
غلط خود غم ز ناگویا گریزد		خمش باشم بود کاین غم درافتد

چو خاشاکی میان باد باشد		هر آن دل‌ها که بی‌تو شاد باشد
چو شاگردی که بی‌استاد باشد		چو مرغ خانگی کز اوج پرد
بدان شاهی که حوری زاد باشد		چه ماند صورتی کز خود تراشی
به شمشیری که از پولاد باشد		چه ماند هیبت شمشیر چوبین
ولیکن کی تو را آن یاد باشد		تو عهدی کرده چون روح بودی
بدان روزی که روز داد باشد		اگر منکر شوی من صبر دارم

سگ ما چون سگ دیگر نباشد		سگ ار چه بی‌فغان و شر نباشد
مسلمان شد دگر کافر نباشد		شنو از مصطفی کو گفت دیوم
اگر بر در بود بر در نباشد		سگ اصحاب کهف و نفس پاکان
گر این سر سگ نمود آن سر نباشد		سگ اصحاب را خوی سگی نیست
نمود آذر ولیک آذر نباشد		که موسی را درخت آن شب چو اختر

عجب آن سرو خوش بالا کجا شد		عجب آن دلبر زیبا کجا شد
کجا شد ای عجب بی‌ما کجا شد		میان ما چو شمعی نور می‌داد
که دلبر نیم شب تنها کجا شد		دلم چون برگ می‌لرزد همه روز
که آن همراه جان افزا کجا شد		برو بر ره بپرس از رهگذریان
که آن شاخ گل رعنا کجا شد		برو در باغ پرس از باغبانان
که آن سلطان بی‌همتا کجا شد		برو بر بام پرس از پاسبانان
که آن آهو در این صحرا کجا شد		چو دیوانه همی‌گردم به صحرا
که آن گوهر در این دریا کجا شد		دو چشم من چو جیحون شد ز گریه
که آن مه رو بر این بالا کجا شد		ز ماه و زهره می‌پرسم همه شب
چو این جا نیست او آن جا کجا شد		چو آن ماست چون با دیگرانست
اگر زین آب و گل شد لاکجا شد		دل و جانش چو با الله پیوست
چو گفت الشمس لا یخفی کجا شد		بگو روشن که شمس الدین تبریز

دلم گفت اه مگر با من به کین شد		به صورت یار من چون خشمگین شد
که چه چاره که چاره گر چنین شد		به صد وادی فرورفتم به سودا
از این درد آسمان من زمین شد		به سوی آسمان رفتم چو دیوان
چه ره گیرم که یار راستین شد		مرا گفتند راه راست برگیر
که روی او مرا ایمان و دین شد		مرا هم راه و همراهست یارم
سعادت با نشستش همنشین شد		به زیر گلبنش هر کس که بنشست
نفس‌های خوشم او را کمین شد		در این گفتارم آن معنی طلب کن
ز عین اسم آدم عین بین شد		ازیرا اسم‌ها عین مسماست
همین شد چاره و درمان همین شد		اگر خواهی که عین جمع باشی
که این گنج از پی حکمت دفین شد		مخوان این گنج نامه دیگر ای جان
جهانی کی درون آستین شد		به کهگل چون بپوشم آفتابی
که تو پیرار مردی این یقین شد		اگر تو زین ملولی وای بر تو
همان آبست الا شکل چین شد		زره بر آب می‌دان این سخن را
به پیش حاسدان واجب چنین شد		ز خود محجوبشان کردم به گفتن
که مشتی بیس با پیری قرین شد		خمش باشم لب از گفتن ببندم

ز دیو خویشتن یک سر بری شد		چو دیوم عاشق آن یک پری شد
برون پرید عقلش را سری شد		چو ناگاهان بدیدش همچو برقی
چو دید آن جان و دل در چاکری شد		در انگشت پری مهر سلیمان
فراز هفت چرخ مهتری شد		چو سر چاکری عشق دریافت
بدان خشکی لب او از تری شد		چو لب تر کرد او از جام عشقش
کمینه بندگانش مشتری شد		چو شد او مشتری عشق جنی
بداد جان و عشقش سامری شد		چو گاوی بود بی‌جان و زبان دیو
بر او شیرین چو مهر مادری شد		همه جور و جفا و محنت عشق
که تاب آن نبودش زان بری شد		مگر درد فراق و جور هجران
که شمس الدینست بهر داوری شد		ز دست هجر او تا پیش مخدوم
از آتش با ملایک همپری شد		چو دیو آمد به پیشش خاک بوسید
که از جانش هوای کافری شد		از آن مستی به تبریز است گردان

کلاغان قدر تابستان چه دانند		نگارا مردگان از جان چه دانند
بیا جان قدر تو ایشان چه دانند		بر بیگانگان تا چند باشی
که کوران سرو در بستان چه دانند		بپوشان قد خوبت را از ایشان
مباش آن جا خران میدان چه دانند		خرامان جانب میدان خویش آ
که خامان لطف آن چوگان چه دانند		بزن چوگان خود را بر در ما
که جغدان شهر آبادان چه دانند		بهل ویرانه بر جغدان منکر
گدایان طبع سلطانان چه دانند		چه دانند ملک دل را تن پرستان
حدیث رستم دستان چه دانند		یکی مشتی از این بی‌دست و بی‌پا

ز ذوق ماش یاد ماش نبود		کسی که غیر این سوداش نبود
دوان باشد اگر چه پاش نبود		مثال گوی در میدان حیرت
پناه سایه عنقاش نبود		وجودی که نرست از سایه خوش
ازیرا صورت و سیماش نبود		نماید آینه سیمای هر کس
بگوید آینه غوغاش نبود		به روزی صد هزاران عیب و خوبی
هوای چهره زیباش نبود		ندارد آینه با زشت بغضی
که دندان‌های شکرخاش نبود		دهانی زین شکر مجروح گردد
ولیک از دام او پرواش نبود		به پرهای عجب دل برپریدی
که بی‌کاهش جمال افزاش نبود		برو چون مه پی خورشید می‌کاه

کز آن دوری خرابی‌ها فزاید		یکی لحظه از او دوری نباید
تو بازآیی اگر دل در گشاید		تو می‌گویی که بازآیم چه باشد
بسی دشوارها آسان نماید		بسی این کار را آسان گرفتند
که تقدیر از کمین عقلت رباید		چرا آسان نماید کار دشوار
که از نزدیک بودن مهر زاید		به هر حالی که باشی پیش او باش
که پاکی‌ها ز نزدیکی فزاید		اگر تو پاک و ناپاکی بمگریز
به دیدن جان او بر جان بساید		چنانک تن بساید بر تن یار
خطر باشد که عمری دست خاید		چو پا واپس کشد یک روز از دوست
کسی مر زهر را چون آزماید		جدایی را چرا می‌آزمایی
میندیش از خری کو ژاژ خاید		گیاهی باش سبز از آب شوقش
که گردون این چنین سر را نساید		سرک بر آستان نه همچو مسمار

از آن گر نان پزی مستی فزاید		ز خاک من اگر گندم برآید
تنورش بیت مستانه سراید		خمیر و نانبا دیوانه گردد
تو را خرپشته‌ام رقصان نماید		اگر بر گور من آیی زیارت
که در بزم خدا غمگین نشاید		میا بی‌دف به گور من برادر
دهان افیون و نقل یار خاید		زنخ بربسته و در گور خفته
خراباتی ز جانت درگشاید		بدری زان کفن بر سینه بندی
ز هر کاری به لابد کار زاید		ز هر سو بانگ جنگ و چنگ مستان
همان عشقم اگر مرگم بساید		مرا حق از می عشق آفریده‌ست
بگو از می به جز مستی چه آید		منم مستی و اصل من می عشق
بپرد روح من یک دم نپاید		به برج روح شمس الدین تبریز

ز زلفت شاخ سنبل می‌توان کرد		ز رویت دسته گل می‌توان کرد
بر آب چشم من پل می‌توان کرد		ز قد پرخم من در ره عشق
براق عشق را جل می‌توان کرد		ز اشک خون همچون اطلس من
پر گردن کشان غل می‌توان کرد		ز هر حلقه از آن زلفین پربند
ولیکن جزو را کل می‌توان کرد		تو دریایی و من یک قطره ای جان
که از هر پاره بلبل می‌توان کرد		دلم صدپاره شد هر پاره نالان
ز قاف و لام ما قل می‌توان کرد		تو قاف قندی و من لام لب تلخ
از این شیره بسی مل می‌توان کرد		مرا همشیره است اندیشه تو
ولی دل را چو دلدل می‌توان کرد		رهی دورست و جان من پیاده
جهان پربانگ و غلغل می‌توان کرد		خمش کن زان که بی‌گفت زبانی

گویای خموش همچنین باشد		دل با دل دوست در حنین باشد
چون گوش حسود در کمین باشد		گویم سخن و زبان نجنبانم
با دل گویم که دل امین باشد		دانم که زبان و گوش غمازند
از نکته دل که آتشین باشد		صد شعلهٔ آتش است در دیده
چندین گل و سرو و یاسمین باشد		خود طرفه‌تر این که در دل آتش
تا آتش و آب همنشین باشد		زان آتش باغ سبزتر گردد
کان جا دل و عقل دانه چین باشد		ای روح مقیم مرغزاری تو
کی ما و من فلان دین باشد		آن سوی که کفر و دین نمی‌گنجد

این پرده بزن که یار مست آمد		ای مطرب جان چو دف به دست آمد
ماه از سوی چرخ بت پرست آمد		چون چهره نمود آن بت زیبا
رقصان ز عدم به سوی هست آمد		ذرات جهان به عشق آن خورشید
از راه ببرد و همنشست آمد		غمگین ز چیی مگر تو را غولی
کان بر کف عشق از الست آمد		زان غول ببر بگیر سغراقی
از بهر شکستگان به پست آمد		این پرده بزن که مشتری از چرخ
کان دولت و بخت در شکست آمد		در حلقه این شکستگان گردید
وین دردی درد آبدست آمد		این عشرت و عیش چون نماز آمد
بلبل از گفت پای بست آمد		خامش کن و در خمش تماشا کن

و اندرخور گام و کام من گردد		کی باشد کاین قفس چمن گردد
وین خار خلنده یاسمن گردد		این زهر کشنده انگبین بخشد
وز غصه حسود ممتحن گردد		آن ماه دو هفته در کنار آید
یعقوب قرین پیرهن گردد		آن یوسف مصر الصلا گوید
وان شمع مقیم این لگن گردد		بر ما خورشید سایه اندازد
وین گوش حریف تن تنن گردد		آن چنگ نشاط ساز نو یابد
چون نور سهیل در یمن گردد		در خرمن ماه سنبله کوبیم
هنگام کباب و بابزن گردد		خم‌های شراب عشق برجوشد
دام شبلی و بوالحسن گردد		سیمرغ هوای ما ز قاف آید
هر قطره به موهبت عدن گردد		هر ذره مثال آفتاب آید
هر پیل انیس کرگدن گردد		هر بره ز گرگ شیر آشامد
هر گوشه شهر ما ختن گردد		ز انبوهی دلبران و مه رویان
مستغرق عشق باختن گردد		هر عاشق بی‌مراد سرگشته
فارغ ز لفافه و کفن گردد		چون قالب مرده جان نو یابد
هوش از بن گوش مرتهن گردد		آن عقل فضول در جنون آید
از بوسه یار خوش دهن گردد		جان و دل صد هزار دیوانه
ساقی هزار انجمن گردد		آن روز که جان جمله مخموران
در عشق شهیر مرد و زن گردد		وان کس که سبال می‌زدی بر عشق
ره یابد و همره رسن گردد		در چاه فراق هر کی افتاده‌ست
آن به که سخن در آن وطن گردد		باقیش مگو درون دل می‌دار

زلف تو به نقش بند جان ماند		روی تو به رنگریز کان ماند
بر عارض نازکت نشان ماند		گر سایه برگ گل فتد بر تو
مسکین عاشق چنان جوان ماند		روزی گذرد ز هجر تو سالی
کآخر دل من بدان دهان ماند		دلتنگ نیم اگر چه دل تنگم
یک تن که به صد هزار جان ماند		در چشم من آی تا تو هم بینی

وز ماه من آسمان چه می‌شد		دوش از بت من جهان چه می‌شد
وز آتش عشق جان چه می‌شد		در پیش رخش چه رقص می‌کرد
وز قند لبش دهان چه می‌شد		چشم از نظرش چه مست می‌گشت
وان ابروی چون کمان چه می‌شد		از تیر مژه چه صید می‌کرد
ور نی سوی گلستان چه می‌شد		می‌شد که به لاله رنگ بخشد
وز نرگسش ارغوان چه می‌شد		آن لحظه به سبزه گل چه می‌گفت
بر چرخ دوان دوان چه می‌شد		جز از پی نور بخش کردن
آن ماه در این میان چه می‌شد		گر زانک نه لطف بی‌کران داشت
یا رب که از او مکان چه می‌شد		بنمود ز لامکان جمالی
وین عالم بانشان چه می‌شد		بگشاد نقاب بی‌نشانی
وین عقل چو پاسبان چه می‌شد		شب رفت و بماند روز مطلق
این دیده غیب دان چه می‌شد		از دیده غیب شمس تبریز

وز نور تو عاشقان بزادند		ای عشق که جمله از تو شادند
همرنگ تو پادشه نژادند		تو پادشهی و جمله عشاق
دیدند تو را سری نهادند		هر کس که سری و دیده‌ای داشت
وان نور به نور بازدادند		خورشید تویی و ذره از توست
زالان همه رستم جهادند		چون بوی عنایت تو باشد
گر حمزه و رستمند بادند		چون از بر تو مدد نباشد
از پرده غیب رو گشادند		ای دل برجه که ماه رویان
زیرا که نه مست از فسادند		مستند و طریق خانه دانند
تا یاد بود همه به یادند		تا عشق زید زیند ایشان

مرغان دگر خمش نشینند		هر چند که بلبلان گزینند
نه از خرمن فقر دانه چینند		خود گیر که خرمنی ندارند
هر چند که آن شهان نگینند		از حلقه برون نه‌ایم ما نیز
از بهر چه کارم آفرینند		گر ولوله مرا نخواهند
دو دیگ نهاده بهر اینند		شیرین و ترش مراد شاهست
چون مخموران بدان رهینند		بایست بود ترش به مطبخ
زین اغذیه غیبیان سمینند		هر حالت ما غذای قومیست
روزی دو سه بسته زمینند		مرغان ضمیر از آسمانند
هر چند ستارگان دینند		زانشان ز فلک گسیل کردند
تا درد فراق حق بینند		تا قدر وصال حق بدانند
آن را نهلند و برگزینند		بر خاک قراضه گر بریزند
شاهان همه صابر و امینند		شمس تبریز کم سخن بود

لابد برود هر آنک او زاد		رفتیم بقیه را بقا باد
طشتی که ز بام درنیفتاد		پنگان فلک ندید هرگز
شاگرد همان شدست کاستاد		چندین مدوید کاندر این خاک
بس شیرینست لا چو فرهاد		ای خوب مناز کاندر آن گور
کاستون ویست پاره‌ای باد		آخر چه وفا کند بنایی
ور نیک بدیم یادتان باد		گر بد بودیم بد ببردیم
امروز روان شوی چو آحاد		گر اوحد دهر خویش باشی
از طاعت و خیر ساز اولاد		تنها ماندن اگر نخواهی
کانست لباب روح اوتاد		آن رشته نور غیب باقیست
آن باقی ماند تا به آباد		آن جوهر عشق کان خلاصه‌ست
شکل دگر افکنند بنیاد		این ریگ روان چو بی‌قرارست
کان طوفانست ختم میعاد		چون کشتی نوحم اندر این خشک
کز غیب بدید موج مرصاد		زان خانه نوح کشتیی بود
کز حد بردیم بانگ و فریاد		خفتیم میانه خموشان

با او تو مگو ز داد و بیداد		جانی که ز نور مصطفی زاد
آزادی جست سرو آزاد		هرگز ماهی سباحت آموخت
گلزار به روی او شود شاد		خاری که ز گلبن طرب رست
از آتش و آب و خاک و از باد		دورست رواق‌های شادی
ترکیب موحدان برون باد		زین چار بسیط چون چلیپا
زان سو ملکیست بسته مرصاد		زان سو فلکیست نیک روشن
بینا و حکیم و تیز و استاد		کمتر بخشش دو چشم بخشد
در عالم آب و گل به ارشاد		با دیده جان چو واپس آیی
هر سو نوری به رسم میلاد		بینی تو و دیگران نبینند
در هر ویران بهشت آباد		در هر ابری هزار خورشید
هم خیمه زنی به بام اوتاد		تختی بنهی به قصر مردان
کو را است ملک مطیع و منقاد		بویی ببری ز شمس تبریز

انصاف که رزق تنگ دارد		آن کز دهن تو رنگ دارد
با عمر عزیز جنگ دارد		وان کس که جدل ببست با تو
بر خشک چرا درنگ دارد		ماهی که بیافت آب حیوان
گر نیست بدانک زنگ دارد		در آینه عکس قیصر روم
ملک قدست فرنگ دارد		در قدس دلت چو خوک دیدی
اندر بر خود چو چنگ دارد		ما را باری نگار خوش قول
پس تن تن و بس ترنگ دارد		زان زخمه او همیشه این چنگ
از مشرق چرخ ننگ دارد		هر ذره که پای کوفت با ما
جان تو که عذر لنگ دارد		هر جان که در این روش بلنگد
آن نیست که او نهنگ دارد		زیرا کاین بحر بس کریمست
او سرکشی پلنگ دارد		سگ طبع کسی که با چنین شیر
سودای کلوخ و سنگ دارد		سنگین جانی که با چنین لعل
کاین جاه مزاج بنگ دارد		خامش کن و جاه گفت کم جوی

از آتش یار ما ندارد		این قافله بار ما ندارد
بویی ز بهار ما ندارد		هر چند درخت‌های سبزند
دلخسته به خار ما ندارد		جان تو چو گلشنست لیکن
کو جوش کنار ما ندارد		بحریست دل تو در حقایق
والله که قرار ما ندارد		هر چند که کوه برقرارست
بویی ز خمار ما ندارد		جانی که به هر صبوح مستست
هم طاقت کار ما ندارد		آن مطرب آسمان که زهره‌ست
هر شیر قفار ما ندارد		از شیر خدای پرس ما را
آن را که عیار ما ندارد		منمای تو نقد شمس تبریز

وز معدن زر خبر ندارد		بیچاره کسی که زر ندارد
طوطیست ولی شکر ندارد		بیچاره دلی که ماند بی‌تو
افسوس که آن دگر ندارد		دارد هنر و هزار دولت
ما بدهیمش اگر ندارد		می‌گوید دست جام بخشش
گر آب بر آن جگر ندارد		بر وی ریزییم آب حیوان
زان برگ که شاخ تر ندارد		بی برگان را دهیم برگی
گویند دعا اثر ندارد		آن‌ها که ز ما خبر ندارند
آن را که به ما نظر ندارد		نزدیک آمد که دیده بخشیم
جز دست خدای برندارد		خاموش که مشکلات جان را

جان بی‌تو سر جهان ندارد		دل بی‌لطف تو جان ندارد
بی خوان تو آب و نان ندارد		عقل ار چه شگرف کدخداییست
هرگز سر آسمان ندارد		خورشید چو دید خاک کویت
زین پس سر بوستان ندارد		گلنار چو دید گلشن جان
گر سود کند زیان ندارد		در دولت تو سیه گلیمی
این دارد و آن و آن ندارد		بی ماه تو شب سیه گلیمست
بی ماه چراغدان ندارد		دارد ز ستاره‌ها هزاران
بی گوش تو جان زبان ندارد		بی گفت تو گوش نیست جان را
می‌نالد و ترجمان ندارد		وان جان غریب در تظلم
و اشکی که غمش نهان ندارد		لیکن رخ زرد او گواهست
آن دم که دم خران ندارد		غماز شوم بود دم سرد
کان را مه مهر جان ندارد		اصل دم سرد مهر جانست
صد گونه غمش گران ندارد		چون دل سبکش کند بهارت
جز پیران را جوان ندارد		آن عشق جوان چو نوبهارت
کان اصل نشان نشان ندارد		تا چند نشان دهی خمش کن
آن شمس که او کران ندارد		بگذار نشان چو شمس تبریز

گر خورشیدست آن ندارد		آن کس که ز تو نشان ندارد
آن بام که نردبان ندارد		ما بر در و بام عشق حیران
پس دل به چه دل فغان ندارد		دل چون چنگست و عشق زخمه
بشنو که تو را زیان ندارد		امروز فغان عاشقان را
اما چه کند زیان ندارد		هر ذره پر از فغان و ناله‌ست
جز رقص دگر بیان ندارد		رقص است زبان ذره زیرا
وان سو که تویی گمان ندارد		هر سو نگران تست دل‌ها
عشق من و تو کران ندارد		این عالم را کرانه‌ای هست
بوسه دهد و دهان ندارد		مانند خیال تو ندیدم
تیر اندازد کمان ندارد		ماننده غمزه‌ات ندیدم
طفل دل من میان ندارد		دادی کمری که بر میان بند
بی لطف تو جان روان ندارد		گفتی که به سوی ما روان شو

غوره به سلف همی‌فشارد		بیچاره کسی که می ندارد
وین ابر کرم بر او نبارد		بیچاره زمین که شوره باشد
وام شب دوش می‌گزارد		باری دل من صبوح مستست
پامزد ویم که سر برآرد		گفتم به صبوح خفتگان را
او بر کف مست کی نگارد		امروز گریخت شرم از من
یک لحظه مرا نمی‌گذارد		ساقیست گرفته گوشم امروز
بر قبطی عقل می‌گمارد		جام چو عصاش اژدها شد
چون جام شریف می‌سپارد		خاموش و ببین که خم مستان

آیینه‌اش از صفا چه دارد		آن خواجه خوش لقا چه دارد
رختش بطلب که تا چه دارد		هان تا نروی تو در جوالش
کز بوی می بقا چه دارد		اندر سخنش کشان و بو گیر
کز نرگس و لاله‌ها چه دارد		در گلشن ذوق او فرورو
از گوهر انبیا چه دارد		هر چند کز انبیا بلافید
از صفوت مصطفی چه دارد		گر چه صلوات می‌فرستند
کو خود چه کس است یا چه دارد		یا سایه خود بر او مینداز
مندیش که آن سه تا چه دارد		در ساقی خویش چنگ درزن
زین پس بنگر خدا چه دارد		عمری پی زید و عمرو بردی
کاین اصل جدا جدا چه دارد		از سرمجموع اصل مگذر
بندیش که کهربا چه دارد		این کاه سخن دگر مپیما

بازار مرا بها چه دارد		آن خواجه خوش لقا چه دارد
رختش بطلب که تا چه دارد		او عشوه دهد از او تو مشنو
در نقد دگر دغا چه دارد		نقدش برکش ببین که چندست
تا برکشی کز صفا چه دارد		گر دست و ترازوی نداری
کز بوی می بقا چه دارد		اندر سخنش کشان و بو گیر
کز حالت مرتضا چه دارد		شاد آن که بجست جان خود را
وز لذت انبیا چه دارد		در خویش ز اولیا چه بیند
کان چرخ که شد دوتا چه دارد		گفتم به قلندری که بنگر
کو خود چه کس است یا چه دارد		گفتا که فراغتیست ما را
سبحان الله خدا چه دارد		مستم ز خدا و سخت مستم
هر سینه جدا جدا چه دارد		از رحمت شمس دین تبریز

پیروزی از اتفاق خیزد		پرکندگی از نفاق خیزد
چون ناز دو شد طلاق خیزد		تو ناز کنی و یار تو ناز
صد وصلت و صد عناق خیزد		ور زان که نیاز پیش آری
در دل سفر عراق خیزد		از ناز شود ولایتی تنگ
خون جوش کند خناق خیزد		تو خون تکبر ار نریزی
زیرا طرب از رواق خیزد		رو دردی ناز را بپالا
زیرا طلب از مذاق خیزد		یار آن طلبد که ذوق یابد
چون برشکنی طراق خیزد		یارست نه چوب مشکن او را
دانیم که از فراق خیزد		این بانگ طراق چوب ما را

از کشتن نیک و بد نترسد		آن کس که ز جان خود نترسد
از حاسد و از حسد نترسد		وان کس که بدید حسن یوسف
از لشکر بی‌عدد نترسد		آن کس که هوای شاه دارد
از جفته و از لگد نترسد		آخر حیوان ز ذوق صحبت
از عاقبت ابد نترسد		آن کس که سعادت ازل دید
تا او ز جز احد نترسد		چون کوه احد دلی بباید
هر جای که برپرد نترسد		مرغی که ز دام نفس خود رست
کشته احد از لحد نترسد		هر جای که هست گنج گنجست
گر غرقه شود عمد نترسد		هر جانوری کز اصل آبست
بر دوزخ برزند نترسد		هر تن که سرشته بهشتست
زین عالم بی‌مدد نترسد		وان را که مدد از اندرونست
گر جاهل از خرد نترسد		از ابلهیست نی شجاعت
کز عشق تو پا کشد نترسد		خود سر نبدست آن خسی را
دل‌های شهان خلد نترسد		این مایه لعنتست کابله
پرده من و تو درد نترسد		هم پرده خویش می‌درد کو
زهر دنیا خورد نترسد		پازهر چو نیستش چرا او
در شاهد بنگرد نترسد		در حضرت آن چنان رقیبی
کان جا دلت از رصد نترسد		زنهار به سر برو بدان ره
از کیسه درم برد نترسد		صراف کمین درست و آن دزد
آن جا مردی ز صد نترسد		آن جا گرگان همه شبانند
چون وام ز خود ستد نترسد		آن جا من و تو و او نباشد
هرگز ذقنت ز خد نترسد		هرگز دل تو ز تو نرنجد
وز سرو لطیف قد نترسد		گلشن ز بهار و باغ سوسن
زان پس ز قبول و رد نترسد		چون گل بشکفت و روی خود دید
این بحر گهر دهد نترسد		بس کن هر چند تا قیامت

سالوس و حفاظ عار باشد		آن جا که چو تو نگار باشد
چون رحمت بی‌کنار باشد		سالوس و حیل کنار گیرد
ای دوست دغا سه بار باشد		بوسی به دغا ربودم از تو
امروز یکی هزار باشد		امروز وفا کن آن سوم را
هم بر لب جویبار باشد		من جوی و تو آب و بوسه آب
اشکوفه و سبزه زار باشد		از بوسه آب بر لب جوی
در دیده خیره خار باشد		از سبزه چه کم شود که سبزه
گر بر فرعون مار باشد		موسی ز عصا چرا گریزد
بر مؤمن خوشگوار باشد		بر فرعونان که نیل خون گشت
گر بر نمرود نار باشد		هرگز نرمد خلیل ز آتش
گر بر پسرانش بار باشد		یعقوب کجا رمد ز یوسف
بر شوره اگر غبار باشد		آن باد بهار جان باغست
اشکوفه بر او سوار باشد		زان باغ درخت برگ یابد
عشقا سزدت که عار باشد		احمد چو تو راست پس ز بوجهل
کار دنیا قمار باشد		این را بر دست و آن بدین مات
بگریخته شرمسار باشد		آن کس که ز بخت خود گریزد
تا شیر تو را شکار باشد		هین دام منه به صید خرگوش
خود بو برد آن که یار باشد		ای دل ز عبیر عشق کم گوی

آن عهد و وفای تو کجا شد		ای کز تو همه جفا وفا شد
بی روی تو سورها عزا شد		با روی تو سور شد عزاها
باز از تو خرابه‌ها سرا شد		شد بی‌قدمت سرا خرابه
وز هجر تو هست‌ها فنا شد		از دعوت تو فنا شود هست
از من راضی به جان چرا شد		ای کشته مرا به جرم آنک
کو را کف دست باسخا شد		آن تخم عطای تست در جان
ور نی ز چه روی جان گدا شد		اعنات مهیجست جان را
پس جان ز چه عاشق دعا شد		گر عاشق داد نیست جودت
کز عکس تو ابرها سقا شد		زد پرتو ساقییت بر ابر
تسکین زمین و متکا شد		زد عکس صبوری تو بر کوه
معنی تو صورت سما شد		زد عکس بلندی تو بر چرخ
شد یوسف خوب و دلربا شد		از حسن تو خاک هم خبر یافت
بی گفت تو فهم بانوا شد		از گفت بدار چنگ کز وی

جانم به زیارت لب آمد		روزم به عیادت شب آمد
از یارب من به یارب آمد		از بس که شنید یاربم چرخ
زان می که خلاف مذهب آمد		یار آمد و جام باده بر کف
این بار قدح لبالب آمد		هر بار ز جرعه مست بودم
پس وی چه عجب که معجب آمد		عالم به خمار اوست معجب
خورشید کمینه کوکب آمد		بر هر فلکی که ماه او تافت
کز عشق چو نعل مرکب آمد		گویی مه نو سواره دیدش
کو روح و جهان چو قالب آمد		این بس نبود شرف جهان را
دل را که چه سان مقرب آمد		شاد آن دل روشنی که بیند
زیبا و خوش و مؤدب آمد		از پرتو دل جهان پرگل
هر فصل چه سان مرتب آمد		هر میوه به وقت خویش سر کرد
گویای خمش مهذب آمد		بس کن که به پیش ناطق کل
با نامحرم معذب آمد		بس کن که عروس جان ز جلوه
این کلبشکر مجرب آمد		من بس نکنم که بی‌دلان را
اندر ره دین مذبذب آمد		من بس نکنم به کوری آنک
چون جذب فرغت فانصب آمد		خامش که به گفت حاجتی نیست
کز بنده به بنده اقرب آمد		خود گفتن بنده جذب حقست

وان عیسی روزگار آمد		آن یوسف خوش عذار آمد
بر موکب نوبهار آمد		وان سنجق صد هزار نصرت
برخیز که روز کار آمد		ای کار تو مرده زنده کردن
سرمست به مرغزار آمد		شیری که به صید شیر گیرد
کان نقد خوش عیار آمد		دی رفت و پریر نقد بستان
می‌گوید شهریار آمد		این شهر امروز چون بهشتست
می‌کن طربی که یار آمد		می‌زن دهلی که روز عیدست
کاین مه بر او غبار آمد		ماهی از غیب سر برون کرد
عالم همه بی‌قرار آمد		از خوبی آن قرار جان‌ها
کز چرخ نهم نثار آمد		هین دامن عشق برگشایید
بر جای دو پر چهار آمد		ای مرغ غریب پربریده
کان گمشده در کنار آمد		هان ای دل بسته سینه بگشا
کان سرده نامدار آمد		ای پای بیا و پای می‌کوب
وز پار مگو که پار آمد		از پیر مگو که او جوان شد
خود شاه به اعتذار آمد		گفتی با شه چه عذر گویم
دستش همه دستیار آمد		گفتی که کجا رهم ز دستش
خونی دیدی عقار آمد		ناری دیدی و نور آمد
بگریخته شرمسار آمد		آن کس که ز بخت خود گریزد
لطفیست که بی‌شمار آمد		خامش کن و لطف‌هاش مشمر

وان جان هزار دلبر آمد		برخیز که ساقی اندرآمد
بادام و نبات و شکر آمد		آمد می ناب وز پی نقل
صد جان جهان مصور آمد		آن جان و جهان رسید و از وی
کان طره ز حسن بر سر آمد		مشک آمد پیش طره او
بگشای که بنده عنبر آمد		زد حلقه مشک فام و می‌گفت
کز لعل و عقیق برتر آمد		از تابش لعل او چه گویم
با برگ و لطیف و اخضر آمد		زان سنبل ابروش حیاتم
در مجلس خام دیگر آمد		درده می خام و بین که ما را
اسپاه فرج مظفر آمد		آن رایت سرخ کز نهیبش
آن کار بدو میسر آمد		هر کار که بسته گشت و مشکل
زیرا که سخن چو لنگر آمد		می ده که سر سخن ندارم

بر خاک در تو بازآمد		جان از سفر دراز آمد
از گنج عدم به گاز آمد		در نقد وجود هر چه زر بود
درهای فلک فرازآمد		بی مهر تو هر که آسمان رفت
هرک از تو نه سرفراز آمد		بی آبی خویش جمله دیدند
سوزید و نه کارساز آمد		جان رفت که بی‌تو کار سازد
کو بی‌تو همه مجاز آمد		اندر سفرش بشد حقیقت
رحم آر که پرنیاز آمد		از گرد ره آمدست امروز
تا بیند کان طراز آمد		سر را ز دریچه‌ای برون کن
کان قبله هر نماز آمد		تا نعره عاشقان برآید
طبل تو شنید و بازآمد		از پیش تو رفت باز جانم
کز خط خوشش جواز آمد		ای اهل رباط وارهیدیت
رقصی که کنون به ساز آمد		آن چنگ طرب که بی‌نوا بود
کان بند هزار ناز آمد		از سلسله نیاز رستید
کان شاه براق تاز آمد		ترک خر کالبد بگویید
عالم بگرفت و راز آمد		نور رخ شمس حق تبریز

وان فتنه حور می‌خرامد		آن شعله نور می‌خرامد
کان ماه ز دور می‌خرامد		شب جامه سپید کرد زیرا
ساقی به سحور می‌خرامد		مستان شبانه را بشارت
کان کان بلور می‌خرامد		جان را به مثال عود سوزیم
با صد شر و شور می‌خرامد		آن فتنه نگر که بار دیگر
در خون صبور می‌خرامد		آن دشمن صبرهای عاشق
کو جانب مور می‌خرامد		جانم به فدای آن سلیمان
کان شاه غیور می‌خرامد		جز چهره عاشقان مبینید
چون نفخه صور می‌خرامد		در قالب خلق شمس تبریز

آن دلبر و یار ما نیامد		امروز نگار ما نیامد
امشب به کنار ما نیامد		آن گل که میان باغ جانست
چون مشک تتار ما نیامد		صحرا گیریم همچو آهو
کان رونق کار ما نیامد		ای رونق مطربان همین گو
کرام و قرار ما نیامد		آرام مده تو نای و دف را
درمان خمار ما نیامد		آن ساقی جان نگشت پیدا
چون فصل بهار ما نیامد		شمس تبریز شرح فرما

داند که خوشی خوشی کشاند		خوش باش که هر که راز داند
شاکر هر دم شکر ستاند		شیرین چو شکر تو باش شاکر
تا بر سر شاکران فشاند		شکر از شکرست آستین پر
در ذات تو تلخیی نماند		تلخش چو بنوشی و بخندی
گویم ترشم دلت بماند		گویی که چگونه‌ام خوشم من
در گوشم گو که کس نداند		گوید که نهان مکن ولیکن
گوش تو به گوش‌ها رساند		در گوش تو حلقه وفا نیست

بفزای که یارکان رسیدند		ساقی زان می که می‌چریدند
زان خنب که اولیا چشیدند		مهمان بفزود می بیفزا
در خلق پدید و ناپدیدند		زان می که ز بوش جمله ابدال
کان روی نکوت را بدیدند		ای ساقی خوب شکرلله
در عشق تو رخت‌ها کشیدند		ای آتش رخت سوز عشاق
کز عشق چه پرده‌ها دریدند		ای پرده فروکشیده بنگر

سرمایه و اصل دلبری بود		اول نظر ار چه سرسری بود
وان آب حیات زندگانی		آن جام شراب ارغوانی
در سایه آن دو زلف درهم		جمعیت جان‌های خرم
زان سوی جهان هزار فرسنگ		از رنگ تو گشته‌ایم بی‌رنگ
در سایه چتر پادشاهی		در عشق پدید شد سپاهی
چون سایه به رو و سر دویدن		همچون مه نو ز غم خمیدن
بشکست بتان آزری را		آن مه که بسوخت مشتری را
پر گشت ز قال و قال ای جان		گر هجده هزار عالم ای جان
ور زان مه و آفتاب شادیم		گر داد طریق عشق دادیم
وان می که ز بوش بود مستیم		آن دم که ز ننگ خویش رستیم
خوشتر ز بهار و چار فصلش		باغی که حیات گشت وصلش

سرمایه و اصل دلبری بود		اول نظر ار چه سرسری بود
آخر نه به روی آن پری بود		گر عشق وبال و کافری بود
زان سوی خرد هزار فرسنگ		زان رنگ تو گشته‌ایم بی‌رنگ
آخر نه به روی آن پری بود		گر روم گزید جان اگر زنگ
وز نور مشارقش سپاهی		رو کرده به چتر پادشاهی
آخر نه به روی آن پری بود		گر یاوه شد او ز شاهراهی
چون سایه به رو و سر دویدن		همچون مه بی‌پری پریدن
آخر نه به روی آن پری بود		چون سرو ز بادها خمیدن
جان داد بتان آزری را		زان مه که نواخت مشتری را
آخر نه به روی آن پری بود		گر سهو فتاد سامری را
پر گشت ز قال و قالم ای جان		گر هجده هزار عالم ای جان
آخر نه به روی آن پری بود		گر حالم وگر محالم ای جان
کاندر پی آفتاب رادیم		چون ماه نزارگشته شادیم
آخر نه به روی آن پری بود		ور هم به خسوف درفتادیم
صد توبه و عهد را شکستیم		ناموس شکسته‌ایم و مستیم
آخر نه به روی آن پری بود		ور دست و ترنج را بخستیم
زان چشمه آب زندگانی		زان جام شراب ارغوانی
آخر نه به روی آن پری بود		گر داد فضولیی نشانی
نی فصل ربیع و اصل اصلش		فصلی به جز این چهار فصلش
آخر نه به روی آن پری بود		گر لاف زدیم ما ز وصلش
رازش باید ز راه جان گفت		خاموش که گفتنی نتان گفت
آخر نه به روی آن پری بود		ور مست شد این دل و نشان گفت

ای مایه هر مراد و هر سود		دیر آمده‌ای سفر مکن زود
از بینی‌ها برآمده دود		ای ز آتش عزم رفتن تو
در آتش توست عید هر عود		هر عود تلف شود ز آتش
دستت گیرم به فضل خود زود		اومید تو هر دمی بگوید
سودم نکند که بودنی بود		اما تو مگو که جهد و کوشش
من بسته نیم چو تار در پود		معزول مکن تو قدرتم را
وز فضل توانمت بیفزود		هر لحظه بکاهمت چو خواهم
در سجده دوست کوست مسجود		بربند دهان ز گفت و سر نه

با او تو چنین کنی نشاید		آن کس که به بندگیت آید
چون تو گهری فلک نزاید		ای روی تو خوب و خوی تو خوش
سر دل تو لطیف باید		روی تو و خوی تو لطیفست
امروز چرا جفا نماید		آن شخص که مردنیست فردا
آن بر دگری چه آزماید		چیزی که به خود نمی‌پسندد
تا خشم خدا تو را نخاید		از خشم مخای هیچ کس را
تا بر سر تو فرونیاید		برخیز ز قصد خون خلقان
کان وسوسه در دلت نیاید		آن گاه قضا ز تو بگردد
کابلیس تو را چنین بگاید		ای گفته که مردم این چه مردیست

آخر سر عاشقان بخارید		آخر گهر وفا ببارید
تخم ستم و جفا مکارید		ما خاک شما شدیم در خاک
این ظلم دگر روا مدارید		بر مظلومان راه هجران
بر پرده زیر و بم بزارید		ای زهره ییان به بام این مه
همچون من خسته دلفکارید		یا نیز شما ز درد دوری
ما را به کسی نمی‌شمارید		محروم نماند کس از این در
بر ذرگکی چه می‌گمارید		آن درد که کوه از او چو ذرست
آن آهو را کنون شکارید		ای قوم که شیرگیر بودیت
بی خمر وصال در خمارید		زان نرگس مست شیرگیرش
بس بی‌دل و زعفران عذارید		زان دلبر گلعذار اکنون
بر صبر و وفا قدم فشارید		با این همه گنج نیست بی‌رنج
گر در ره عشق مرد کارید		مردانه و مردرنگ باشید
بی صرفه و ترس جان سپارید		چون عاشق را هزار جانست
کاندر پی جان کامکارید		جان کم ناید ز جان مترسید
گرد از دغل و حیل برآرید		عشقست حریف حیله آموز
در عشق رهین صد قمارید		در عشق حلال گشت حیله
با جمله گلرخان چو خارید		حقست اگر ز عشق آن سرو
بر فرعونان نفس مارید		حقست اگر ز عشق موسی
کاندر کف عشق ذوالفقارید		جان را سپر بلاش سازید
چون کوه حلیم و باوقارید		در صبر و ثبات کوه قافید
ماننده موج بی‌قرارید		چون بحر نهان به مظهر آید
چون ابر به وقت نوبهارید		هنگام نثار و درفشانی
در پیش مهیت اگر غبارید		در تیر شهیت اگر شهیدیت
چون شاخ بلند میوه دارید		پاینده و تازه همچو سروید
چون سیب درخت سنگسارید		ز آسیب درخت او چو سیبید
با گوهر خویش یار غارید		گر سنگ دلان زنندتان سنگ
گر همچو سجاف بر کنارید		چون دامن در پیش دوانید
پیوسته چو چرخ در دوارید		چون همسفرید با مه خویش
با اشتر عشق هم مهارید		هم عشق شما و هم شما عشق
آخر نه در این حصین حصارید		گر نقب زنست نفس و دزدست
گر مقبل وگر حلال خوارید		از عشق خورید باده و نقل
دیگر چه خیال می‌نگارید		دیدیت که تان همی‌نگارد
چه در پی جبر و اختیارید		اوتان به خود اختیار کردست
گر عاشق و اهل اعتبارید		محکوم یک اختیار باشید
در نطق و سکوت سازوارید		خاموش کنم اگر چه با من

شب می‌گذرد روا مدارید		ای اهل صبوح در چه کارید
از جام صبوح سر برآرید		ماننده آفتاب رخشان
باری شب زلف او شمارید		ای شب شمران اگر شمارست
گر پنجه شیر را شکارید		زخمی که زدست وانمایید
وین خلوت را به ما سپارید		در خواب شوید ای ملولان
چون منتظران آن نگارید		می‌آید آن نگار امشب
داند که شما در انتظارید		زان روی که شمس دین تبریز

وقت سفرست خر بگیرید		از بهر چه در غم و زحیرید
تا همچو روان صفا پذیرید		خیزید روان شوید یاران
آخر نه کم از کمان و تیرید		پران باشید در پی صید
گر محتشمید وگر فقیرید		اندر حرکت نهانست روزی
که شب سوی غیب در مسیرید		در اول روز تازه ز آنید

شخصی باشد که سر ندارد		هر سینه که سیمبر ندارد
مرغی باشد که پر ندارد		وان کس که ز دام عشق دورست
کز باخبران خبر ندارد		او را چه خبر بود ز عالم
کز عشق سر سپر ندارد		او صید شود به تیر غمزه
خود پنداری جگر ندارد		آن را که دلیر نیست در راه
جز او که فکند برندارد		در راه فکنده‌است دری
بس بی‌گهرست و فر ندارد		آن کس که نگشت گرد آن در
زیرا شب ما سحر ندارد		وقت سحرست هین بخسبید

از ما بگریخت تا کجا شد		ما مست شدیم و دل جدا شد
در حال دلم گریزپا شد		چون دید که بند عقل بگسست
او جانب خلوت خدا شد		او جای دگر نرفته باشد
او مرغ هواست و در هوا شد		در خانه مجو که او هواییست
پرید به سوی پادشا شد		او باز سپید پادشاهست

بشتاب که سخت بی‌گه آمد		ساقی برخیز کان مه آمد
کان ترک ختا به خرگه آمد		ترکانه بتاز وقت تنگست
اقبال نگر که ناگه آمد		در وهم نبود این سعادت
چون ساغر می به قهقه آمد		عاشق چو پیاله پر ز خون بود
تعجیل نکرد ابله آمد		با چون تو مه آنک وقت دریافت
کاهست به خرمن که آمد		از خرمن عشق هر کی بگریخت
بگریخت ز خود به درگه آمد		بی گه شد و هر کی اوست مقبل
آن را که ز هجر با ره آمد		اندر تبریزهای و هوییست

زیرا که در او پری ما بود		گرمابه دهر جان فزا بود
هر گوشه مقال و ماجرا بود		مر پریان را ز حیرت او
آن جا هش و عقل از کجا بود		عقلست چراغ ماجراها
آن جا چه مجال عقل‌ها بود		در صرصر عشق عقل پشه‌ست
از سدره سفر چو ماورا بود		از احمد پا کشید جبریل
کان سو همه عشق بد ولا بود		گفتا که بسوزم ار بیایم
در فسحت وصل آن هبا بود		تعظیم و مواصلت دو ضدند
زیرا که جنون هزار تا بود		آن جا لیلی شدست مجنون
پیراهن حسن‌ها قبا بود		آن جا حسنی نقاب بگشود
نی زهره و چنگ و نی نوا بود		یوسف در عشق بد زلیخا
کان جا جز روح دوست لا بود		وان نافخ صور مانده بی‌روح
زیرا هنگام آشنا بود		در بحر گریخت این مقالات

یا قصه خویش بازگوید		کس با چو تو یار راز گوید
لیکن عاشق دراز گوید		عاقل کردست با تو کوتاه
سودای تو در نماز گوید		از عشق تو در سجود افتد
آنچ این دلم از نیاز گوید		از ناز همه دروغ گویی
بشنو سخنی کایاز گوید		من همچو ایازم و تو محمود
گفتی تو که او مجاز گوید		پیش تو کسی حدیث من گفت
گفتی به طریق گاز گوید		چون زر سخنان من شنیدی

شب تا برود شما بیایید		شب رفت حریفکان کجایید
وز خنده او شکر بخایید		از لعل لبش شراب نوشید
زین باده نشانه وانمایید		چون روز شود به هوشیاران
عیسی زایید اگر بزایید		در جیب شما چو دردمیدند
همچون مه چهارده برآیید		بی هشت بهشت و هفت دوزخ
این خلوت خاص را نشایید		یک موی ز هفت و هشت گر هست
زنهار که سرمه‌ای بسایید		مویی در چشم نیست اندک
در عشق چو چشم پیشوایید		چون چشم ز موی پاک گردد
انصاف که بی‌شما شمایید		در عشق خدیو شمس تبریز

در خانه مهی نهان کی دارد		از دلبر ما نشان کی دارد
بیرون ز جهان جهان کی دارد		بی دیده جمال او کی بیند
بنمای که آن کمان کی دارد		آن تیر که جان شکار آنست
صوفی تو نگر که آن کی دارد		در هر طرفی یکی نگاریست
هم جان داند که جان کی دارد		این صورت خلق جمله نقش اند
آن دست گهرفشان کی دارد		این جمله گدا و خوشه چین اند
آخر خبری ز کان کی دارد		قلاب شدند جمله عالم
آخر بنگر زمان کی دارد		شادست زمان به شمس تبریز

غرق دریاییم و ما را موج دریا می‌کشد		دشمن خویشیم و یار آنک ما را می‌کشد
کان ملک ما را به شهد و قند و حلوا می‌کشد		زان چنین خندان و خوش ما جان شیرین می‌دهیم
کان قصاب عاشقان بس خوب و زیبا می‌کشد		خویش فربه می‌نماییم از پی قربان عید
مهلتی دادش که او را بعد فردا می‌کشد		آن بلیس بی‌تبش مهلت همی‌خواهد از او
درمدزد از وی گلو گر می‌کشد تا می‌کشد		همچو اسماعیل گردن پیش خنجر خوش بنه
عاشقان عشق را هم عشق و سودا می‌کشد		نیست عزرائیل را دست و رهی بر عاشقان
خفیه صد جان می‌دهد دلدار و پیدا می‌کشد		کشتگان نعره زنان یا لیت قومی یعلمون
کو تو را بر آسمان بر می‌کشد یا می‌کشد		از زمین کالبد برزن سری وانگه ببین
باز جان را می‌رهاند جغد غم را می‌کشد		روح ریحی می‌ستاند راح روحی می‌دهد
کو مسیح خویشتن را بر چلیپا می‌کشد		آن گمان ترسا برد مؤمن ندارد آن گمان
غیر عاشق وانما که خویش عمدا می‌کشد		هر یکی عاشق چو منصورند خود را می‌کشند
عاشق حق خویشتن را بی‌تقاضا می‌کشد		صد تقاضا می‌کند هر روز مردم را اجل
گر چه منکر خویش را از خشم و صفرا می‌کشد		بس کنم یا خود بگویم سر مرگ عاشقان
شمع‌های اختران را بی‌محابا می‌کشد		شمس تبریزی برآمد بر افق چون آفتاب

اینک آن رویی که ماه و زهره را حیران کند		اینک آن جویی که چرخ سبز را گردان کند
هر یکی گو را به وحدت سالک میدان کند		اینک آن چوگان سلطانی که در میدان روح
هر که در کشتیش ناید غرقه طوفان کند		اینک آن نوحی که لوح معرفت کشتی اوست
هر که از وی لقمه یابد حکمتش لقمان کند		هر که از وی خرقه پوشد برکشد خرقه فلک
بر من این دم را کند دی بر تو تابستان کند		نیست ترتیب زمستان و بهارت با شهی
بر یکی کس خار و بر دیگر کسی بستان کند		خار و گل پیشش یکی آمد که او از نوک خار
هر که در آتش شود از بهر او ریحان کند		هر که در آبی گریزد ز امر او آتش شود
گر همه شبهه‌ست او آن شبهه را برهان کند		من بر این برهان بگویم زانک آن برهان من
آدمی را دیو سازد دیو را انسان کند		چه نگری در دیو مردم این نگر کو دم به دم
زنده را بخشد بقا و مرده را حیوان کند		اینک آن خضری که میرآب حیوان گشته بود
علت آن فلسفی را از کرم درمان کند		گر چه نامش فلسفی خود علت اولی نهد
کو از این دم بشکند چون بشکند تاوان کند		گوهر آیینه کلست با او دم مزن
گر تو با او دم زنی او روی خود پنهان کند		دم مزن با آینه تا با تو او همدم بود
سر مکش از وی که چشمش غارت ایمان کند		کفر و ایمان تو و غیر تو در فرمان اوست
ور بر او دانش فروشد غیرتش نادان کند		هر که نادان ساخت خود را پیش او دانا شود
صورت عین الیقین را علم القرآن کند		دام نان آمد تو را این دانش تقلید و ظن
داروی دیده نجوید جمله ذکر نان کند		پس ز نومیدی بود کان کور بر درها رود
تا جهان را آب بخشد جسم‌ها را جان کند		این سخن آبیست از دریای بی‌پایان عشق
هر که او ماهی بود کی فکرت پایان کند		هر که چون ماهی نباشد جوید او پایان آب
شمس تبریزی تو را همصحبت مردان کند		گر به فقر و صدق پیش آیی به راه عاشقان

کره تند فلک را هر سحرگه زین کنند		اینک آن مرغان که ایشان بیضه‌ها زرین کنند
چون بخسپند آفتاب و ماه را بالین کنند		چون بتازند آسمان هفتمین میدان شود
گلبنانی که فلک را خوب و خوب آیین کنند		ماهیانی کاندرون جان هر یک یونسیست
حاکمند و نی دعا دانند و نه نفرین کنند		دوزخ آشامان جنت بخش روز رستخیز
وز حلاوت بحرها را چون شکر شیرین کنند		از لطافت کوه‌ها را در هوا رقصان کنند
سنگ‌ها را کان لعل و کفرها را دین کنند		جسم‌ها را جان کنند و جان جاویدان کنند
گر عیان خواهی به پیش چشم تو تعیین کنند		از همه پیداترند و از همه پنهان ترند
زانک ایشان کور مادرزاد را ره بین کنند		گر عیان خواهی ز خاک پای ایشان سرمه ساز
تا همه خار تو را همچون گل و نسرین کنند		گر تو خاری همچو خار اندر طلب سرتیز باش
تا که ارواح و ملایک ز آسمان تحسین کنند		گر مجال گفت بودی گفتنی‌ها گفتمی

از شراب لایزالی جان ما مخمور بود		پیش از آن کاندر جهان باغ و می و انگور بود
پیش از آن کاین دار و گیر و نکته منصور بود		ما به بغداد جهان جان اناالحق می‌زدیم
در خرابات حقایق عیش ما معمور بود		پیش از آن کاین نفس کل در آب و گل معمار شد
از شراب جان جهان تا گردن اندر نور بود		جان ما همچون جهان بد جام جان چون آفتاب
تا بداند هر یکی کو از چه دولت دور بود		ساقیا این معجبان آب و گل را مست کن
تا براندازد نقاب از هر چه آن مستور بود		جان فدای ساقیی کز راه جان در می‌رسد
خمرهای بی‌خمار و شهد بی‌زنبور بود		ما دهان‌ها باز مانده پیش آن ساقی کز او
آنچ در هفتم زمین چون گنج‌ها گنجور بود		یا دهان ما بگیر ای ساقی ور نی فاش شد
آن زمان کی شمس دین بی‌شمس دین مشهور بود		شهر تبریز ار خبر داری بگو آن عهد را

در هم افتادیم زیرا زور گیراگیر بود		دی میان عاشقان ساقی و مطرب میر بود
در چنان آتش چه جای عقل یا تدبیر بود		عقل باتدبیر آمد در میان جوش ما
وز کمان عشق پران صد هزاران تیر بود		در شکار بی‌دلان صد دیده جان دام بود
بر شمار خاک شیران پیش او نخجیر بود		آهوی می‌تاخت آن جا بر مثال اژدها
چشم او چون طشت خون و موی او چون شیر بود		دیدم آن جا پیرمردی طرفه‌ای روحانیی
چرخ‌ها از هم جدا شد گوییا تزویر بود		دیدم آن آهو به ناگه جانب آن پیر تاخت
چونک ساغرهای مستان نیک باتوفیر بود		کاسه خورشید و مه از عربده درهم شکست
بیخودم من می‌ندانم فتنه آن پیر بود		روح قدسی را بپرسیدم از آن احوال گفت
بی دل و دستم خداوندا اگر تقصیر بود		شمس تبریزی تو دانی حالت مستان خویش

مو به موی ما بدان سر جعفر طیار باد		ذره ذره آفتاب عشق دردی خوار باد
هر که این بر خورد از تو از تو برخوردار باد		ذره‌ها بر آفتابت هر زمان بر می‌زنند
تار ما را پود باد و پود ما را تار باد		هر کجا یک تار مویت بر هوس سر می‌نهد
چند غم بردار بودستم که غم بر دار بود		در بیابان غم از دوری دارالملک وصل
خواجه گلزار باد و از حسد گل زار باد		خار مسکینی که هر دم طعنه گل می‌کشد
این چمن بی‌مار باد و دشمنش بیمار باد		گل پرستان چمن را دشمن مخفیست مار
همنشین غمخوار باد و بعد از این غم خوار باد		چونک غمخواری نباشد سخت دشوارست غم

خاصه این رهزن که ما را این چنین بر باد داد		مطربا این پرده زن کز رهزنان فریاد و داد
زانک از شاگرد آید شیوه‌های اوستاد		مطربا این ره زدن زان رهزنان آموختی
زانک هستی خایفست و هیچ خایف نیست شاد		مطربا رو بر عدم زن زانک هستی ره‌زنست
کاندر این هستی نیامد وز عدم هرگز نزاد		می‌زن ای هستی ره هستان که جان انگاشتست
در وجود این جمله بند و در عدم چندین گشاد		ما بیابان عدم گیریم هم در بادیه
ذوق دریا کی شناسد هر که در دام اوفتاد		این عدم دریا و ما ماهی و هستی همچو دام
دانک روزی می‌دوید از ابلهی سوی مراد		هر که اندر دام شد از چار طبع او چارمیخ
آتش اندر هست زن و اندر تن هستی نژاد		آتش صبر تو سوزد آتش هستیت را
ضبحه و العادیاتش نیست جز جان‌های راد		قدحه و الموریاتش نیست الا سوز صبر
ور نه این شطرنج عالم چیست با جنگ و جهاد		برد و ماندی هست آخر تا کی ماند کی برد
چیست فرزین گشته‌ام گر کژ روم باشد سداد		گه ره شه را بگیرد بیدق کژرو به ظلم
تا شدم فرزین و فرزین بندهاام دست داد		من پیاده رفته‌ام در راستی تا منتها
خط و تین ماست این جمله منازل تا معاد		رخ بدو گوید که منزل‌هات ما را منزلیست
ره روی باشد چو جسم و ره روی همچون فؤاد		تن به صد منزل رود دل می‌رود یک تک به حج
گر نباشد سایه من بود جمله گشت باد		شاه گوید مر شما را از منست این یاد و بود
خانه‌ها ویرانه‌ها گردد چو شهر قوم عاد		اسب را قیمت نماند پیل چون پشه شود
تا بدیدم کاین هزاران لعب یک کس می‌نهاد		اندر این شطرنج برد و ماند یک سان شد مرا
زان نظر ماتیم ای شه آن نظر بر مات باد		در نجاتش مات هست و هست در ماتش نجات

پرده شب می‌درید او از جنون تا بامداد		دوش آمد پیل ما را باز هندستان به یاد
ای که تا روز قیامت عمر ما چون دوش باد		دوش ساغرهای ساقی جمله مالامال بود
جزو و کل و خار و گل از روی خوبش باد شاد		باده‌ها در جوش از او و عقل‌ها بی‌هوش از او
بر کف ما باده بود و در سر ما بود باد		بانگ نوشانوش مستان تا فلک بررفته بود
در سجود افتاده آن جا صد هزاران کیقباد		در فلک افتاده ز ایشان صد هزاران غلغله
شب ز اخوان صفا ناگه چنین روزی بزاد		روز پیروزی و دولت در شب ما درج بود
آن نشان را از تفاخر بر سر و رو می‌نهاد		موج زد دریا نشانی یافت زین شب آسمان
نور لاهوتی ز رحمت بسته‌ها را می‌گشاد		هر چه ناسوتی ز ظلمت راه‌ها را بسته بود
چون بماند برقرار آن کس که یابد این مراد		کی بماند زان هوا اشکال حسی برقرار
نیستان را هست کرد و عاشقان را داد داد		عمر را از سر بگیرید ای مسلمانان که یار
زان که هر جا کوست ساقی کس نماند بر سداد		یار ما افتادگان را زین سپس معذور داشت
طمطراق اجتهاد و بارنامه اعتقاد		جوش دریای عنایت ای مسلمانان شکست
هم عزیز مصر باید مشتریش اندر مزاد		آن عنایت شه صلاح الدین بود کو یوسفیست

ور ز سرمستی کشیدم زلف دلداری چه شد		گر یکی شاخی شکستم من ز گلزاری چه شد
ور ز طراری ربودم رخت طراری چه شد		گر بزد ناداشت زخمی از سر مستی چه باک
ور یکی دانه برون آمد ز انباری چه شد		ور یکی زنبیل کم شد از همه بغداد چیست
گر یکی دم خوش نشیند یار با یاری چه شد		ای فلک تا چند از این دستان و مکاری تو
چند گویی چند گویی گفته‌ام آری چه شد		گوییم از سر او ناگفتنی‌ها گفته‌ای
تو نه معشوقی نه عاشق مر تو را باری چه شد		گر میان عاشق و معشوق کاری رفت رفت
ور ز عیسی عافیت یابید بیماری چه شد		از لب لعلش چه کم شد گر لبش لطفی نمود
بی خطی گر پیشم آید ماه رخساری چه شد		گر براتست امشب و هر کس براتی یافتند
برشکستم عاشقان را کار و بازاری چه شد		شمس تبریزی اگر من از جنون عشق تو

گریه‌های جمله عالم در وصالش خنده شد		نام آن کس بر که مرده از جمالش زنده شد
حسن‌های جمله عالم حسن او را بنده شد		یاد آن کس کن که چون خوبی او رویی نمود
هر کی خورد از آب جویش تا ابد پاینده شد		جمله آب زندگانی زیر تختش می‌رود
لاجرم بر چرخ گردون تا ابد تابنده شد		یک شبی خورشید پایه تخت او را بوسه داد
خاک طامع بهر این در زیر پا افکنده شد		زندگی عاشقانش جمله در افکندگیست
تا مشام شیر صید مرج‌ها غرنده شد		آهوان را بوی مشک از طره‌اش بر ناف زد
همچو خورشید و قمر بی‌بال و پر پرنده شد		بال و پر وهم عاشق ز آتش دل چون بسوخت
برگذشت از نه فلک بر لامکان باشنده شد		ای خنک جانی که لطف شمس تبریزی بیافت

پرده عشاق را از دل به رونق می‌زند		مطربم سرمست شد انگشت بر رق می‌زند
ایستاده بر فراز عرش سنجق می‌زند		رخت بربندید ای یاران که سلطان دو کون
یحیی و داوود و یوسف خوش معلق می‌زند		اولیا و انبیا حیران شده در حضرتش
جبرئیل اندر فسونش سحر مطلق می‌زند		عیسی و موسی که باشد چاوشان درگهش
تیغ را بر حلق اسماعیل و اسحق می‌زند		جان ابراهیم مجنون گشت اندر شوق او
در هوای عشق او صدیق صدق می‌زند		احمدش گوید که واشوقا لقا اخواننا
خسرو و شیرین به عشرت جام راوق می‌زند		لیلی و مجنون به فاقه آه حسرت می‌خورند
تیر زهرآلود را بر جان احمق می‌زند		شمس تبریز ایستاده مست در دستش کمان
او چو حیدر گردن هشام و اربق می‌زند		رستم و حمزه فکنده تیغ و اسپر پیش او
شمس تبریزی که ماه بدر را شق می‌زند		کیست آن کس کو چنین مردی کند اندر جهان
روح او مقبول حضرت شد اناالحق می‌زند		هر که نام شمس تبریزی شنید و سجده کرد
گر چه منکر در هوای عشق او دق می‌زند		ای حسام الدین تو بنویس مدح آن سلطان عشق
از حسد همچون سگان از دور بق بق می‌زند		منکرست و روسیه ملعون و مردود ابد

هین که آمد دود غم تا خلق را غمگین کند		قند بگشا ای صنم تا عیش را شیرین کند
سنگ‌ها را لعل سازد میوه را رنگین کند		ای تو رنگ عافیت زیرا که ماه از خاصیت
تا بر سیمین تو احوال ما زرین کند		پرده بردار ای قمر پنهان مکن تنگ شکر
زانک دریا آن کند زیرا که گوهر این کند		عشق تو حیران کند دیدار تو خندان کند
گردن جان را بزن گر چرخ را تمکین کند		از میان دل صبوحی کآفتابت تیغ زد
زان سوی هفتاد پرده دیده را ره بین کند		چشم تو در چشم‌ها ریزد شرابی کز صفا
لطف‌هایی را که با ما شه صلاح الدین کند		گر شبی خلوت کنی گویم من اندر گوش تو

بوی خود را واهلد در حال و زلفش بو کند		مشک و عنبر گر ز مشک زلف یارم بو کند
خوی را خود واکند در حین و خو با او کند		کافر و مؤمن گر از خوی خوشش واقف شوند
پردها را بردرد وین کار را یک سو کند		آفتابی ناگهان از روی او تابان شود
تا بیان سر حق لایزالی او کند		چنگ تن‌ها را به دست روح‌ها زان داد حق
تا ز هر یک بانگ دیگر در حوادث رو کند		تارهای خشم و عشق و حقد و حاجت می‌زند
بر کنار خود نهاد و ساز آن را هو کند		شاد با چنگ تنی کز دست جان حق بستدش
وای آن چنگی که با آن چنگ حق پهلو کند		اوستاد چنگ‌ها آن چنگ باشد در جهان
کو به ناگه وصف آن دو نرگس جادو کند		باز هم در چنگ حق تاریست بس پنهان و خوش
چشم آهو تا شکار شیر آن آهو کند		نرگسان مست شمس الدین تبریزی که هست

خون بدان شد دل که طالب خون دل را بو کند		پنج در چه فایده چون هجر را شش تو کند
کس نداند حالت من ناله من او کند		چنگ را در عشق او از بهر آن آموختم
آنک در شش سو نگنجد کار او یک سو کند		ای به هر سویی دویده کار تو یک سو نشد
نقش آهو را بگیرد دردمد آهو کند		شیر آهو می‌دراند شیر ما بس نادرست
یک دمت سازد قزلبک یک دمت صارو کند		باطنت را لاله سازد ظاهرت را ارغوان
آن بجو کز نور جان دو پیه را دو جو کند		موج آن دریا مجو کو را مدد از جو بود
خوش شکرخویی که با آن شکرستان خو کند		خوش قمررویی کز این غم می‌گذارد چون هلال
خاک را عنبر کند او سنگ را لؤلؤ کند		آهنی کو موم شد بهر قبول مهر عشق
گر تقاضای شراب و یخنی و طرغو کند		دل کباب و خون دیده پیشکش پیشش برم
فاخته محجوب باشد لاجرم کوکو کند		لکلک آن حق شناسد ملک را لکلک کند
خرم آن کاندر غم آن روی تن چون مو کند		آب و روغن کم کن و خامش چو روغن می‌گداز

چونک رد خلق کردش عشق رو با او کند		عشق عاشق را ز غیرت نیک دشمن رو کند
زانک جان روسپی باشد که او صد شو کند		کنک شاید خلق را آن کس نشاید عشق را
شاه عشقش بعد از آن با خویش همزانو کند		چون نشاید دیگران را تا همه ردش کنند
باطن و ظاهر همه با عشق خوش خو خو کند		زانک خلقش چون براند خو ز خلقان واکند
دل به مهر هر کسی دزدیده رو هر سو کند		جان قبول خلق یابد خاطرش آن جا کشد
وانگهی عاشق در این دم مشک و عنبر بو کند		چون ببیند عشق گوید زلف من سایه فکند
تا که عاشق از ضرورت ترک این هر دو کند		مشک و عنبر را کنم من خصم آن مغز و دماغ
نوطلب باشد که همچون طفلکان کوکو کند		گر چه هم بر یاد ما بو کرد عاشق مشک را
بر لب جو کی دوادو بر نشان جو کند		چونک از طفلی برون شد چشم دانش برگشاد
تا تو را شیرین ز شهد خسروی دارو کند		عاشق نوکار باشی تلخ گیر و تلخ نوش
از ورای هر دو عالم کان تو را بی‌تو کند		تا بود کز شمس تبریزی بیابی مستیی

چون رسیدش چشم بد کز چشم‌ها مستور بود		آن زمانی را که چشم از چشم او مخمور بود
شادی آن صبح‌ها کز یار پرکافور بود		شادی شب‌های ما کز مشک و عنبر پرده داشت
تا به پشت گاو و ماهی از رخش پرنور بود		از فراز عرش و کرسی بانگ تحسین می‌رسید
ذره ذره همچو مجنون عاشق مشهور بود		هر طرف از حسن او بدلیلیی کاسد شده
جان در آویزان ز زلفش شیوه منصور بود		دل به پیش روی او چون بایزید اندر مزید
کوری آن کس که او از عشرت ما دور بود		شمع عشق افروز را یک بار دیگر اندرآر
تا ز مستی من ندانستم که رشک حور بود		ساقیی با رطل آمد مر مرا از کار برد
کاین به دفترهای عشق اندر ازل مسطور بود		نقش شمس الدین تبریزیست جان جان عشق

ساقیت بیگانه بود و آن شه زیبا نبود		رو ترش کردی مگر دی باده‌ات گیرا نبود
بر کدامین یوسف از چشم بدان غوغا نبود		یا به قاصد رو ترش کردی ز بیم چشم بد
چشم بد با حفظ حق جز باطل و سودا نبود		چشم بد خستش ولیکن عاقبت محمود بود
آن مه نادر که او در خانه جوزا نبود		هین مترس از چشم بد وان ماه را پنهان مکن
جز شراب و جز کباب و شکر و حلوا نبود		در دل مردان شیرین جمله تلخی‌های عشق
اندر آن دریای بی‌پایان به جز دریا نبود		این شراب و نقل و حلوا هم خیال احولست
جز به فرمان حق این گرما و این سرما نبود		یک زمان گرمی به کاری یک زمان سردی در آن
تو کی دیدی زین خموشان کو به جان گویا نبود		هین خمش کن در خموشی نعره می‌زن روح وار

آمدم تا عذر خواهم ساعتی از کار خود		آمدم تا رو نهم بر خاک پای یار خود
آمدم کآتش بیارم درزنم در خار خود		آمدم کز سر بگیرم خدمت گلزار او
نیک خود را بد شمارم از پی دلدار خود		آمدم تا صاف گردم از غبار هر چه رفت
چشمه‌های سلسبیل از مهر آن عیار خود		آمدم با چشم گریان تا ببیند چشم من
مردم و خالی شدم ز اقرار و از انکار خود		خیز ای عشق مجرد مهر را از سر بگیر
بی تو نتوان رست هرگز از غم و تیمار خود		زانک بی‌صاف تو نتوان صاف گشتن در وجود
گفت خون آلود دارم در دل خون خوار خود		من خمش کردم به ظاهر لیک دانی کز درون
تا ببینی بر رخ من صد هزار آثار خود		درنگر در حال خاموشی به رویم نیک نیک
گویم ار مستم کنی از نرگس خمار خود		این غزل کوتاه کردم باقی این در دل است
چون چنین حیران شدی از عقل زیرکسار خود		ای خموش از گفت خویش و ای جدا از جفت خویش
می‌رسد اندیشه‌ها با لشکر جرار خود		ای خمش چونی از این اندیشه‌های آتشین
کس نگوید راز دل را با در و دیوار خود		وقت تنهایی خمش باشند و با مردم بگفت
هیچ کس را می‌نبینی محرم گفتار خود		تو مگر مردم نمی‌یابی که خامش کرده‌ای
با سگان طبع کآلودند از مردار خود		تو مگر از عالم پاکی نیامیزی به طبع

همچو ماه هفت و هشت و آفتاب روز عید		برنشست آن شاه عشق و دام ظلمت بردرید
هر یکی از نور روی او مزید اندر مزید		اختران در خدمت او صد هزار اندر هزار
سوی برج آتشین عاشقان خود رسید		چون در آن دور مبارک برج‌ها را می‌گذشت
مر مرا در هیچ صفی آن زمان آن جا ندید		در دلش یاد من آمد هر طرف کرد التفات
هم نظر می‌کرد هر سو هم عنان را می‌کشید		موج دریاهای رحمت از دلش در جوش شد
آن خراب عاشق حاضرمثال ناپدید		گفت نزدیکان خود را کان فلان غایت چراست
آنک هر صبحی که آمد ناله‌های او شنید		آنک دیده هر شبش در سوختن مانند شمع
تا فسون می‌خواند عشق و بر دل او می‌دمید		آنک آتش‌های عالم ز آتش او کاغ کرد
همچو مهتاب از ثری سوی ثریا می‌دوید		آن یکی خاکی که چون مهتاب بر وی تافتیم
گشت او صد بار زنده کشته شد صد ره شهید		آنک چون جرجیس اندر امتحان عشق ما
ناف او بر عشق شمس الدین تبریزی برید		آنک حامل شد عدم از آفرینش بخت نیک

سوی عشرت‌ها روید و میل بانگ نی کنید		ای طربناکان ز مطرب التماس می‌کنید
اسب غم را در قدم‌های طرب‌ها پی کنید		شهسوار اسب شادی‌ها شوید ای مقبلان
عقل و هوش و عاقبت بینی همه لاشیء کنید		زان می صافی ز خم وحدتش ای باخودان
ترک سرد و خشک و ادباری ماه دی کنید		نوبهاری هست با صد رنگ گلزار و چمن
ایها العشاق مرتدید اگر هی هی کنید		کشتگان خواهید دیدن سربریده جوق جوق
این چه عقلست این که هر دم قصد راه ری کنید		سوی چینست آن بت چینی که طالب گشته‌اید
ترک تکرار حروف ابجد و حطی کنید		در خرابات بقا اندر سماع گوش جان
فرش عقل و عاقلی از بهر لله طی کنید		از شراب صرف باقی کاسه سر پر کنید
خویشتن را محو دیدار جمال حی کنید		از صفات باخودی بیرون شوید ای عاشقان
جان فدا دارید و تن قربان ز بهر وی کنید		با شه تبریز شمس الدین خداوند شهان

چشم تو مخمور باد و جان ما خمار باد		فخر جمله ساقیانی ساغرت در کار باد
وی ز جوشاجوش عشقت عقل بی‌دستار باد		ای ز نوشانوش بزمت هوش‌ها بی‌هوش باد
یوسف مصری همیشه شورش بازار باد		چون زنان مصر جان را دست و دل مجروح باد
مست تو از دست تو پیوسته برخوردار باد		ساقیا از دست تو بس دست‌ها از دست شد
باد ما را و آب ما را عشق پذرفتار باد		مغز ما پرباد باد و مشک ما پرآب باد
جان دولت یار ما و بخت و دولت یار باد		شاه خوبان میر ما و عشق گیراگیر ما
این وجود ما همیشه جاذب اسرار باد		سرکشیم و سرخوشیم و یک دگر را می‌کشیم

ای مسلمانان ز دست مست دلبر داد داد		مست آمد دلبرم تا دل برد از بامداد
گفتم این دل تا چه بیند وین دو چشمم بامداد		دی دل من می‌جهید و هر دو چشمم می‌پرید
عشق تو در صورت مه پیشم آمد شاد شاد		بامدادان اندر این اندیشه بودم ناگهان
آتش او تا چه آرد بر من و بر خاک و باد		من که باشم باد و خاک و آب و آتش مست اوست
این جهان زین چار زاد و این چهار از عشق زاد		عشق از او آبستن‌ست و این چهار از عشق او

ساده دل مردی که دل بر وعده مستان نهاد		شاد شد جانم که چشمت وعده احسان نهاد
جان بداد و این سخن را در میان جان نهاد		چون حدیث بی‌دلان بشنید جان خوشدلم
کو کلید خانه از همسایگان پنهان نهاد		برج برج و خانه خانه جویم آن خورشید را
هندوی زلفش شکسته رو به ترکستان نهاد		مشک گفتم زلف او را زین سخن بشکست زلف
خاک پای خویشتن را او لقب سلطان نهاد		من نیم سلطان ولیکن خاک پای او شدم
بس شدم زیر و زبر کو گربه در انبان نهاد		همچو گربه عطسه شیری بدم از ابتدا
بردر انبان شیر در انبان درون نتوان نهاد		گفت ار تو زاده شیری نه‌ای گربه برآ
چون تویی را هر که گربه دید او بهتان نهاد		من چو انبان بردریدم گفت آن انبان مرا
لاجرم تاب نوآیین بر چهارارکان نهاد		شمس تبریزیست تابان از ورای هفت چرخ

گر بخواهم ور نخواهم او مرا اندرکشد		هر زمان کز غیب عشق یار ما خنجر کشد
همچو مرغ کشته آن دم پرم از من برکشد		همچو پره و قفل من چون جفت گردم با کسی
حاش لله کان رقم بر طایفه دیگر کشد		کفر و دین عاشقانش هم رقوم عشق اوست
گوی میدان خود کی باشد تا ز چوگان سر کشد		چون گشاید باگشادم چون ببندد بسته‌ام
همچو احمد گاهم از آتش سوی کوثر کشد		همچو ابراهیم گاهم جانب آتش برد
خوشترم آنست کان سلطان مرا خوشتر کشد		گویی آتش خوشتر آید مر تو را یا کوثرش
زین سبب‌ها ساخت تا بر دیده‌ها چادر کشد		آب و آتش خوشتر آمد رنج و راحت داد اوست
مؤمنی را ناگهان در حلقه کافر کشد		دوست را دشمن نماید آب را آتش کند
سرکشان را موکشان آن عشق در چنبر کشد		سرخوشان و سرکشان را عشق او بند و گشاست
آن حذر او داد کز بهر بچه مادر کشد		بر حذر باید بدن گر چه حذر هم داد اوست

هم دلم قلاب و هم دل سکه شه می‌زند		هم دلم ره می‌نماید هم دلم ره می‌زند
هم دل من راه عیاران ابله می‌زند		هم دلم افغان کنان گوید که راه من زدند
هم دل من همچو دزدان نیم شب ره می‌زند		هم دل من همچو شحنه طالب دزدان شده
گه چو مرغ سربریده الله الله می‌زند		گه چو حکم حق دل من قصد سرها می‌کند

هم دو چشم شوخ مستت رطل را گردان کند		هم لبان می‌فروشت باده را ارزان کند
زهر را تریاق سازد کفر را ایمان کند		هم جهان را نور بخشد آفتاب روی تو
هر که را از جان برآرد عرقه جانان کند		هر که را در چشم آرد چشم او روشن شود
چرخ را برهم دراند عرش را لرزان کند		چونک بر کرسی برآید پادشاه روح او
لطف او برگیرد و همکاسه سلطان کند		آنک از حاجت نظر دارد به کاسه هر کسی

روی‌ها را از جمال خوب او چون مه کنید		می‌خرامد آفتاب خوبرویان ره کنید
عاشقان رفته را از روی او آگه کنید		مردگان کهنه را رویش دو صد جان می‌دهد
هر زمانی می خورید و هر زمانی خه کنید		از کف آن هر دو ساقی چشم او و لعل او
قصد آن صحرا کنید و نیت آن چه کنید		جانب صحرای رویش طرفه چاهی گفته‌اند
گوش اسبان را به سوی خیمه و خرگه کنید		نک نشان روشنی در خیمه‌ها تابان شدست
عاشقان لاغر تن خود را چو برگ که کنید		آستان خرگهش شد کهربای عاشقان
وز برای چشم بد را ناله و آوه کنید		در خمار چشم مستش چشم‌ها روشن کنید
رخ بدو آرید و خود را جمله مات شه کنید		شاه جان‌ها شمس تبریزیست و این دم آن اوست

زانک شاهنشاه ما هم شاه و هم درویش بود		شاه ما از جمله شاهان پیش بود و بیش بود
جان ما بی‌خویش شد زیرا که شه بی‌خویش بود		شاه ما از پرده برجان چو خود را جلوه کرد
جان ما با شاه ما نزدیک و دوراندیش بود		شاه ما از جان ما هم دور و هم نزدیک بود
گلشن بی‌خار بود و نوش او بی‌نیش بود		صاف او بی‌درد بود و راحتش بی‌درد بود
آب و آتش صلح کرد و گرگ دایه میش بود		یک صفت از لطف شه آن جا که پرده برگرفت
گشت قربان رهش آن کس که او بدکیش بود		جان مطلق شد ز نورش صورتی کو جان نداشت
هست شد عالم از او موقوف یک آریش بود		نیست می‌گفتیم اندر هست گفت آری بیا

گر زمستان بد بود اندر بهاران صد شود		علتی باشد که آن اندر بهاران بد شود
علت ناصور تو گر زانک گرگ و دد شود		بر بهار جان فزا زنهار تو جرمی منه
هر درخت تلخ و شیرین آنچ می‌ارزد شود		هر درخت و باغ را داده بهاران بخششی
هر نباتی این نیرزد آنک چون سر زد شود		ای برادر از رهی این یک سخن را گوش دار
کز خمیرش صورت حسن و جمال و خد شود		از هزاران آب شهوت ناگهان آبی بود
تا یکی را خود از آن‌ها دولتی باشد شود		وانگه آن حسن و جمالان خرج گردد صد هزار
لیک بر درگاه شمس الدین نباید رد شود		نیکبختان در جهان بسیار آیند و روند
در دو عالم عاقبت او خاصه ایزد شود		هر که او یک سجده کردش گر چه کردش از نفاق
زانک یاد آن جفاها در ره تو سد شود		از جفاها یاد ماور ای حریف باوفا

کاین حسودی کم نخواهد گشت از چرخ کبود		وصف آن مخدوم می‌کن گر چه می‌رنجد حسود
چون پی مست از خمار غمزه مستش چه سود		گر چه خود نیکو نیاید وصف می از هوشیار
چونک دستار و دلت را غمزه‌های او ربود		مست آن می گر نه‌ای می دو پی دستار و دل
زانک شاید نیست گشتن از برای آن وجود		گر دو صد هستیت باشد در وجودش نیست شو
گرد خانه جستم این دل را که او را خود چه بود		نیم شب برخاستم دل را ندیدم پیش او
در یکی کنجی به ناله کی خدا اندر سجود		چون بجستم خانه خانه یافتم بیچاره را
دیدمش کاندر پی زاری زبان را برگشود		گوش بنهادم که تا خود التماس وصل کیست
این نهانم آتش است و آشکارم آه و دود		کای نهان و آشکارا آشکارا پیش تو
صد هزاران جوی‌ها در جوی خوبی درفزود		از برای آنک خوبان را نجویی در شکست
در درون ظلمت شب اندر آن گفت و شنود		می‌شمرد از شه نشان‌ها لیک نامش می‌نگفت
می‌نگویم گر چه نامش هست خوش بوتر ز عود		آنگهان زیر زبان می‌گفت یارم نام او
کو در این شب گوش می‌دارد حدیثم ای ودود		زانک در وهم من آید دزدگوشی از بشر
کو به عزت نشنود آن نام او را از جحود		سخت می‌آید مرا نام خوشش پیش کسی
اندر این عاجز شدست او بی‌طریق و بی‌ورود		ور به عزت بشنود غیرت بسوزد مر مرا
غم مخور از هیچ کس در ذکر نامش ای عنود		بانگ کردش هاتفی تو نام آن کس یاد کن
زود نام او بگو تا در گشاید زود زود		زانک نامش هست مفتاح مراد جان تو
تا سحرگه روز شد خورشید ناگه رو نمود		دل نمی‌یارست نامش گفتن و در بسته ماند
گشت بی‌هوش و فتاد این دل شکستن تار و پود		با هزاران لابه‌هاتف همین تبریز گفت
نام آن مخدوم شمس الدین در آن دریای جود		چون شدم بی‌هوش آنگه نقش شد بر روی او

چه نکوبخت درختی که بر و بار تو دارد		دل من کار تو دارد گل و گلنار تو دارد
چو بر آن چرخ معانی مهش انوار تو دارد		چه کند چرخ فلک را چه کند عالم شک را
اگر او مهر تو دارد اگر اقرار تو دارد		به خدا دیو ملامت برهد روز قیامت
نبرد سر نبرد جان اگر انکار تو دارد		به خدا حور و فرشته به دو صد نور سرشته
نه چنان ساختمت من که کس اسرار تو دارد		تو کیی آنک ز خاکی تو و من سازی و گویی
دل منصور حلاجی که سر دار تو دارد		ز بلاهای معظم نخورد غم نخورد غم
تو مپندار که آن مه غم دستار تو دارد		چو ملک کوفت دمامه بنه ای عقل عمامه
تو مپندار که روزی همه بازار تو دارد		بمر ای خواجه زمانی مگشا هیچ دکانی
نه کلید در روزی دل طرار تو دارد		تو از آن روز که زادی هدف نعمت و دادی
همه وسواس و عقیله دل بیمار تو دارد		بن هر بیخ و گیاهی خورد از رزق الهی
که ز هر برگ و نباتش شکر انبار تو دارد		طمع روزی جان کن سوی فردوس کشان کن
نه هر آن دست که خارد گل بی‌خار تو دارد		نه کدوی سر هر کس می راوق تو دارد
که سر و سینه پاکان می از آثار تو دارد		چو کدو پاک بشوید ز کدو باده بروید
که دل و جان سخن‌ها نظر یار تو دارد		خمش ای بلبل جان‌ها که غبارست زبان‌ها
که مه و شمس و عطارد غم دیدار تو دارد		بنما شمس حقایق تو ز تبریز مشارق

رخ فرسوده زردم غم صفرای تو دارد		دل من رای تو دارد سر سودای تو دارد
گهر دیده نثار کف دریای تو دارد		سر من مست جمالت دل من دام خیالت
که خیال شکرینت فر و سیمای تو دارد		ز تو هر هدیه که بردم به خیال تو سپردم
همه خوبی و ملاحت ز عطاهای تو دارد		غلطم گر چه خیالت به خیالات نماند
که گمان برد که او هم رخ رعنای تو دارد		گل صدبرگ به پیش تو فروریخت ز خجلت
که خطا کرد و گمان برد که بالای تو دارد		سر خود پیش فکنده چو گنه کار تو عرعر
همه چون ماه گدازان که تمنای تو دارد		جگر و جان عزیزان چو رخ زهره فروزان
اگر از شعله بسوزد نه که حلوای تو دارد		دل من تابه حلوا ز بر آتش سودا
خنک آن بی‌خبری کو خبر از جای تو دارد		هله چون دوست به دستی همه جا جای نشستی
که زهی جان لطیفی که تماشای تو دارد		اگرم در نگشایی ز ره بام درآیم
چه کنم آهوی جانم سر صحرای تو دارد		به دو صد بام برآیم به دو صد دام درآیم
که جهان ذره به ذره غم غوغای تو دارد		خمش ای عاشق مجنون بمگو شعر و بخور خون
چو خیالش به تو آید که تقاضای تو دارد		سوی تبریز شو ای دل بر شمس الحق مفضل

گرو عشق و جنون شد گهر بحر صفا شد		خنک آن کس که چو ما شد همه تسلیم و رضا شد
به کرم بحر گهر شد به روش باد صبا شد		مه و خورشید نظر شد که از او خاک چو زر شد
نظر عشق گزیدش همه حاجات روا شد		چو شه عشق کشیدش ز همه خلق بریدش
به نظرهای الهی به یکی لحظه کجا شد		به سفر چون مه گردون به شب چارده پر شد
وگر آن نیست به هر شب به چراگاه چرا شد		دل تو کرد چرایی به برون ز آخر قالب
خنک آن دم که جنایات عنایات خدا شد		خنک آنگه که کند حق گنهت طاعت مطلق
ز درون قوت نورش مدد نور سما شد		سفر مشکل و دورش بشد و ماند حضورش

چه بسی نعره مستان که ز گلزار برآمد		چو سحرگاه ز گلشن مه عیار برآمد
همه را بخت فزون شد همه را کار برآمد		ز رخ ماه خصالش ز لطیفی وصالش
دو هزاران گل خندان ز دل خار برآمد		ز دو صد روضه رضوان ز دو صد چشمه حیوان
به کف شحنه وصلش به سر دار برآمد		غم چون دزد که در دل همه شب دارد منزل
مثل دولت تابان دل بیدار برآمد		ز پس ظلم رسیده همه امید بریده
همه را بعد کسادی چه خریدار برآمد		تن و جان از پس پیری ز وصالش چه جوان شد
که چه خورشید عجایب که ز اسرار برآمد		چو صلاح دل و دین را همه دیدیت بگویید

اگر آن مرده ما را ز بت من خبر آید		بدرد مرده کفن را به سر گور برآید
که اگر کوه ببیند بجهد پیشتر آید		چه کند مرده و زنده چو از او یابد چیزی
که ز تلخی تو جان را همه طعم شکر آید		ز ملامت نگریزم که ملامت ز تو آید
که تو بر جوی روانی چو بخوردی دگر آید		بخور آن را که رسیدت مهل از بهر ذخیره
همگی نور نظر شو همه ذوق از نظر آید		بنگر صنعت خوبش بشنو وحی قلوبش
بگه آید وی و بی‌گه نه همه در سحر آید		مبر امید که عمرم بشد و یار نیامد
مثل کحل عزیزی شه ما در بصر آید		تو مراقب شو و آگه گه و بی‌گاه که ناگه
چو به دریا نگرد از همه آبش گهر آید		چو در این چشم درآید شود این چشم چو دریا
همه گویا همه جویا همگی جانور آید		نه چنان گوهر مرده که نداند گهر خود
که خدا داند و بیند هنری کز بشر آید		تو چه دانی تو چه دانی که چه کانی و چه جانی
که نماند لب و دندان چو ز دنیا گذر آید		تو سخن گفتن بی‌لب هله خو کن چو ترازو

ز جفا رست و ز غصه همه شادی و وفا شد		خنک آن کس که چو ما شد همگی لطف و رضا شد
گرو عشق و جنون شد گهر بحر صفا شد		ز طرب چون طربون شد خرد از باده زبون شد
به کرم بحر گهر شد به روش باد صبا شد		مه و خورشید نظر شد که از او خاک چو زر شد
نظر عشق گزیدش همه حاجات روا شد		چو شه عشق کشیدش ز همه خلق بریدش
به نظرهای الهی به یکی لحظه کجا شد		به سفر چون مه گردون به شب چارده پر شد
بشری بود ملک شد مگسی بود هما شد		چو زمین بود فلک شد همگی حسن و نمک شد

مکن اسرار نهانی که وی اسرار بداند		مشو ای دل تو دگرگون که دل یار بداند
که همه شیوه می را دل خمار بداند		همه را از تو چو خاشاک بر آن آب براند
همه گل‌های نهانی ز دل خار بداند		کف او خار نشاند کف او گل شکفاند
تو برو چاکر او شو که به یک بار بداند		تو به هر روز به تدریج یکی چیز بدانی
تن صوفی به گواهی دل اقرار بداند		چو اسیری به گه حکم به اقرار و گواهی

گرت امروز براند نه که فردات بخواند		هله نومید نباشی که تو را یار براند
ز پس صبر تو را او به سر صدر نشاند		در اگر بر تو ببندد مرو و صبر کن آن جا
ره پنهان بنماید که کس آن راه نداند		و اگر بر تو ببندد همه ره‌ها و گذرها
نهلد کشته خود را کشد آن گاه کشاند		نه که قصاب به خنجر چو سر میش ببرد
تو ببینی دم یزدان به کجا هات رساند		چو دم میش نماند ز دم خود کندش پر
نکشد هیچ کسی را و ز کشتن برهاند		به مثل گفتم این را و اگر نه کرم او
بدهد هر دو جهان را و دلی را نرماند		همگی ملک سلیمان به یکی مور ببخشد
به کی ماند به کی ماند به کی ماند به کی ماند		دل من گرد جهان گشت و نیابید مثالش
بچشاند بچشاند بچشاند بچشاند		هله خاموش که بی‌گفت از این می همگان را

در مرگ برخورنده ابدا فرازگردد		خضری که عمر ز آبت بکشد دراز گردد
دو هزار در ز رحمت ز بهشت باز گردد		چو نظر کنی به بالا سوی آسمان اعلا
همه جرم‌های ایشان چله و نماز گردد		چو فتاد سایه تو سوی مفسدان مجرم
دو هزار بولهب هم خوش و پرنیاز گردد		چو رکاب مصطفایی سوی عفو روی آرد
رخ چون زرم زر آرد که به گرد گاز گردد		چو دو دست همچو بحرت به کرم گهرفشان شد
چه عجب که نیم حبه ز کفت رکاز گردد		کف تست کیمیایی لب بحر کبریایی
چو صلای وصل آید گه ترک تاز گردد		دو هزار جان و دیده ز فزع عنان کشیده
غم و درد سینه سوزان ز تو دلنواز گردد		همه زهر دین و دنیا ز تو شهد و نوش آمد
که به گرد شیر آهو به صد احتراز گردد		همه دامن تو گیرد دل و این قدر نداند
ز کجا رسد گشایش چو دری فراز گردد		در وصل چون ببستی و به لامکان نشستی
به فنا چو ساز گیری همه کارساز گردد		خمش و سخن رها کن جز اله را تو لا کن

بنگر به سوی دردی که ز کس دوا ندارد		صنما جفا رها کن کرم این روا ندارد
به درون بحر جز تو دلم آشنا ندارد		ز فلک فتاد طشتم به محیط غرقه گشتم
ز غمت کنون دل من خبر از صبا ندارد		ز صبا همی‌رسیدم خبری که می‌پزیدم
به زر او ربوده شد که چو تو دلربا ندارد		به رخان چون زر من به بر چو سیم خامت
تو بگو به هر کی آید که سر شما ندارد		هله ساقیا سبکتر ز درون ببند آن در
به حق وفای یاری که دلش وفا ندارد		همه عمر این چنین دم نبدست شاد و خرم
چه غمست عاشقان را که جهان بقا ندارد		به از این چه شادمانی که تو جانی و جهانی
چه ز جامه کن گریزد چو کسی قبا ندارد		برویم مست امشب به وثاق آن شکرلب
اگر آن جمال و منظر فر کیمیا ندارد		به چه روز وصل دلبر همه خاک می‌شود زر
اگر آن غبار کویش سر توتیا ندارد		به چه چشم‌های کودن شود از نگار روشن
چه کند کسی که در کف به جز از دعا ندارد		هله من خموش کردم برسان دعا و خدمت

که در او خزان نباشد که در او گلی نریزد		چمنی که جمله گل‌ها به پناه او گریزد
که کسی به سایه او چو بخفت مست خیزد		شجری خوش و خرامان به میانه بیابان
که زحل نیارد آن جا که به زهره برستیزد		فلکی چو آسمان‌ها که بدوست قصد جان‌ها
بویست اشارت دل چو دو دیده اشک بیزد		گهری لطیف کانی به مکان لامکانی

نگرد شتر به اشتر که بیا که ساربان شد		چه توقفست زین پس همه کاروان روان شد
پی روز همچو سایه به طریق آسمان شد		ز چپ و ز راست بنگر به قطارهای بی‌مر
دل تو چرا نداند به خوشی به لامکان شد		نه ز لامکان رسیدی همه چیز از آن کشیدی
سوی خانه باید اکنون دژم و کشان کشان شد		همه روز لعب کردی غم خانه خود نخوردی
کرمش روا ندارد به کریم بدگمان شد		تو بخند خنده اولی که روان شوی به مولی

چو فروشدم به دریا چو تو گوهرم نیامد		همه را بیازمودم ز تو خوشترم نیامد
چو شراب سرکش تو به لب و سرم نیامد		سر خنب‌ها گشادم ز هزار خم چشیدم
که سمن بری لطیفی چو تو در برم نیامد		چه عجب که در دل من گل و یاسمن بخندد
چه مراد ماند زان پس که میسرم نیامد		ز پیت مراد خود را دو سه روز ترک کردم
به جهان نماند شاهی که چو چاکرم نیامد		دو سه روز شاهیت را چو شدم غلام و چاکر
چه شکسته پا نشستی که مسافرم نیامد		خردم گفت برپر ز مسافران گردون
به فغان شدم چو بلبل که کبوترم نیامد		چو پرید سوی بامت ز تنم کبوتر دل
چه همای ماند و عنقا که برابرم نیامد		چو پی کبوتر دل به هوا شدم چو بازان
که ز هر دو تا نرستم دل دیگرم نیامد		برو ای تن پریشان تو وان دل پشیمان

دلتان به چرخ پرد چو بدن گران نماند		هله عاشقان بکوشید که چو جسم و جان نماند
هله تا دو چشم حسرت سوی خاکدان نماند		دل و جان به آب حکمت ز غبارها بشویید
جز عشق هر چه بینی همه جاودان نماند		نه که هر چه در جهانست نه که عشق جان آنست
سوی آسمان دیگر که به آسمان نماند		عدم تو همچو مشرق اجل تو همچو مغرب
پر عشق چون قوی شد غم نردبان نماند		ره آسمان درونست پر عشق را بجنبان
چو دو دیده را ببستی ز جهان جهان نماند		تو مبین جهان ز بیرون که جهان درون دیده‌ست
تو ز بام آب می‌خور که چو ناودان نماند		دل تو مثال بامست و حواس ناودان‌ها
منگر تو در زبانم که لب و زبان نماند		تو ز لوح دل فروخوان به تمامی این غزل را
چو برفت تیر و ترکش عمل کمان نماند		تن آدمی کمان و نفس و سخن چو تیرش

بگذر بدین حوالی که جهان به هم برآمد		صنما سپاه عشقت به حصار دل درآمد
به دو زلف عنبرینت که کساد عنبر آمد		به دو چشم نرگسینت به دو لعل شکرینت
به خدنگ غمزه تو که هزار لشکر آمد		به پلنگ عزت تو به نهنگ غیرت تو
که بر او وظیفه تو ابدا مقرر آمد		به حق دل لطیفی خوش و مقبل و ظریفی
به خیال خانه تو شب و روز بتگر آمد		که خلیل حق که دستش همه سال بت شکستی
تو مپرس حال آزر که خلیل آزر آمد		تو مپرس حال مجنون که ز دست رفت لیلی
چو مسیح خوبی تو سوی گور عازر آمد		به جهانیان نماید تن مرده زنده کردن
ز خراج و عشر و سخره ابدا محرر آمد		چه خوش است داغ عشقت که ز داغ عشق هر جان
که غبار از سواری حسن و منور آمد		به سوار روح بنگر منگر به گرد قالب
که پس گل مشبک دو هزار منظر آمد		ز حجاب گل دلا تو به جهان نظاره‌ای کن
که ز ابر منطق تو دل و سینه اخضر آمد		دو سه بیت ماند باقی تو بگو که از تو خوشتر

به مثال ساقیان او به سبو و ساغر آمد		سحری چو شاه خوبان به وثاق ما درآمد
که هزار موج باده به دماغ من برآمد		نه سبوی او بدیدم نه ز ساغرش چشیدم
که به آفتاب ماند که به ماه و اختر آمد		بگشاد این دماغم پر و بال بی‌نهایت
ز جمال او دو دیده ز دو کون برتر آمد		به مبارکی و شادی چو جمال او بدیدم

چو نه راه بود و نی در عجب از کجا درآمد		به میان دل خیال مه دلگشا درآمد
چو بدان جمال و خوبی بت خوش لقا درآمد		بت و بت پرست و مؤمن همه در سجود رفتند
نه که آینه شود خوش چو در او صفا درآمد		دل آهنم چو آتش چه خواست در منارش
ز در جفا برون شد ز در وفا درآمد		به چه نوع شکر گویم که شکرستان شکرم
صفت بشر فنا شد صفت خدا درآمد		همه جورها وفا شد همه تیرگی صفا شد
همه کبریا برون شد همه کبریا درآمد		همه نقش‌ها برون شد همه بحر آبگون شد
چو فزود موج دریا همه خانه‌ها درآمد		همه خانه‌ها که آمد در آن به سوی دریا
که جدا نیند اگر چه که جدا جدا درآمد		همه خانه‌ها یکی شد دو مبین به آب بنگر
که رسید آب حیوان و چنین سقا درآمد		همه کوزه‌ها بیارید همه خنب‌ها بشویید

که به تدبیر کلاه از سر مه بردارند		هله هش دار که در شهر دو سه طرارند
که فلک را به یکی عربده در چرخ آرند		دو سه رندند که هشیاردل و سرمستند
ساقیانند که انگور نمی‌افشارند		سردهانند که تا سر ندهی سر ندهند
همچو چشم خوش او خیره کش و بیمارند		یار آن صورت غیبند که جان طالب اوست
در جهانند ولی از دو جهان بیزارند		صورتی‌اند ولی دشمن صورت‌هااند
دشمن همدگرند و به حقیقت یارند		همچو شیران بدرانند و به لب می‌خندند
لیک چون وانگری متفق یک کارند		خرفروشانه یکی با دگری در جنگند
مثل ماه و ستاره همه شب سیارند		همچو خورشید همه روز نظر می‌بخشند
روز گندم دروند ار چه به شب جو کارند		گر به کف خاک بگیرند زر سرخ شود
سرورانند که بیرون ز سر و دستارند		دلبرانند که دل بر ندهد بی‌برشان
شاکرانند و از آن یار چه برخوردارند		شکرانند که در معده نگردند ترش
زانک این مردم دیگر همه مردم خوارند		مردمی کن برو از خدمتشان مردم شو
زانک این حرف و دم و قافیه هم اغیارند		بس کن و بیش مگو گر چه دهان پرسخنست

خوش به هر قطره دو صد گوهر جان بردارند		عاشقان بر درت از اشک چو باران کارند
چو از آن سر نگری موی به مو در کارند		همه از کار از آن روی معطل شده‌اند
لیک سرسبز و فزاینده و دردی خوارند		گر چه بی‌دست و دهانند درختان چمن
شمع‌ها یک صفتند ار به عدد بسیارند		صد هزارند ولیکن همه یک نور شوند
چون برآید مه تو جمله به تو بسپارند		نورهاشان به هم اندرشده بی‌حد و قیاس
لب فروبسته از آن موج که در سر دارند		چشم‌هاشان همه وامانده در بحر محیط
که به لشکرگهشان مور نمی‌آزارند		ای بسا جان سلیمان نهان همچو پری
کو بگوید همه اسرار گرش بفشارند		هست اندر پس دل واقف از این جاسوسی
ور نه هر جزو از آن نقده کل انبارند		بی کلیدیست که چون حلقه ز در بیرونند
تاجداران فلک تخت به تو نگذارند		این بدن تخت شه و چار طبایع پایش
دل و جان را تو بشارت ده اگر بیدارند		شمس تبریز اگر تاج بقا می‌بخشد

هر مرادی که بودشان همه در بر گیرند		ای خدایی که چو حاجات به تو برگیرند
جان باقی خوش شاد معطر گیرند		جان و دل را چو به پیک در تو بسپارند
پای در راه تو بنهند و کم سر گیرند		بندگانند تو را کز تو تویشان مقصود
عوض شرب فنا شربت کوثر گیرند		ترک این شرب بگویند در این روزی چند
چو مه چارده رخسار منور گیرند		چون ستاره شب تاریک پی مه گردند
پدر و مادر روحانی دیگر گیرند		گر بمانند یتیم از پدر و مادر خاک
جان و دل زفت کنند و تن لاغر گیرند		چون ببینند که تن لقمه گورست یقین
تا سخن‌ها همه از جان مطهر گیرند		بس کن این لکلک گفتار رها کن پس از این

چاشنی شکر او ز دهن می‌نرود		از دلم صورت آن خوب ختن می‌نرود
گر برفت از دل تو از دل من می‌نرود		بالله ار شور کنم هر نفسی عیب مکن
بوالحسن نیز درافتاد و حسن می‌نرود		بوالحسن گفت حسن را که از این خانه برو
تا نسوزد پر و بالش ز لگن می‌نرود		جان پروانه مسکین ز پی شعله شمع
بلبل از واسطه گل ز چمن می‌نرود		همه مرغان چمن هر طرفی می‌پرند
وز امید نظر دوست ز تن می‌نرود		مرغ جان هر نفسی بال گشاید که پرد
مرد چون روی تو بیند سوی زن می‌نرود		زن ز شوهر ببرد چون به تو آسیب زند
در رسن کرد سر خود ز رسن می‌نرود		جان منصور چو در عشق توش دار زدند
از پی تربیت تو ز یمن می‌نرود		جان ادیم و تو سهیلی و هوای تو یمن
این شکسته دلم از عشق شکن می‌نرود		چون خیال شکن زلف تو در دل دارم
جان عاشق به سوی گور و کفن می‌نرود		گر سبو بشکند آن آب سبو کی شکند
جان ز شرم تو به تلبیس و به فن می‌نرود		حیله‌ها دانم و تلبیسک و کژبازی‌ها

همه شب دیده من بر فلک استاره شمرد		همه خفتند و من دلشده را خواب نبرد
خواب من زهر فراق تو بنوشید و بمرد		خوابم از دیده چنان رفت که هرگز ناید
خسته‌ای را که دل و دیده به دست تو سپرد		چه شود گر ز ملاقات دوایی سازی
صافی ار می‌ندهی کم ز یکی جرعه درد		نه به یک بار نشاید در احسان بستن
هیچ کس بی‌تو در آن حجره ره راست نبرد		همه انواع خوشی حق به یکی حجره نهاد
آنک کوبد در وصل تو کجا باشد خرد		گر شدم خاک ره عشق مرا خرد مبین
آستینی که بسی اشک از این دیده سترد		آستینم ز گهرهای نهانی پر دار
ماهت اندر بر سیمینش به رحمت بفشرد		شحنه عشق چو افشرد کسی را شب تار
قصه شب بود و قرص مه و اشتر و کرد		دل آواره اگر از کرمت بازآید
سرد سیرست جهان آمد و یک یک بفسرد		این جمادات ز آغاز نه آبی بودند
چون برون آید از جای ببینش همه ارد		خون ما در تن ما آب حیاتست و خوش است
تا وی اطلس بود آن سوی و در این جانب برد		مفسران آب سخن را و از آن چشمه میار

آب بر آتش تو ریختم و سود نکرد		بر سر آتش تو سوختم و دود نکرد
هیچ چیزش به جز از وصل تو خشنود نکرد		آزمودم دل خود را به هزاران شیوه
و آنچ در آتش کرد این دل من عود نکرد		آنچ از عشق کشید این دل من که نکشید
گفت دلبر که بلی کرد ولی زود نکرد		گفتم این بنده نه در عشق گرو کرد دلی
آنچ پشه به دماغ و سر نمرود نکرد		آه دیدی که چه کردست مرا آن تقصیر
دل رنجور مرا چاره بهبود نکرد		گر چه آن لعل لبت عیسی رنجورانست
زانک جز زلف خوشت را زره و خود نکرد		جانم از غمزه تیرافکن تو خسته نشد
در جهان جز جگر بنده نمکسود نکرد		نمک و حسن جمال تو که رشک چمن است
وصف آن گنج جز این روی زراندود نکرد		هین خمش باش که گنجیست غم یار ولیک

همچو سرو این تن من بی‌دل و جان برخیزد		در دلم چون غمت ای سرو روان برخیزد
چون عیان جلوه کند چهره گمان برخیزد		من گمانم تو عیان پیش تو من محو به هم
ظلم کوته شود و کوچ و قلان برخیزد		چون رسد سنجق تو در ستمستان جهان
از مقیمان فلک بانگ امان برخیزد		بر حصار فلک ار خوبی تو جمله برد
تا ز گلزار چمن رسم خزان برخیزد		بگذر از باغ جهان یک سحر ای رشک بهار
ز سبک روحی تو بار گران برخیزد		پشت افلاک خمیدست از این بار گران
خوش پرد تیر زمانی که کمان برخیزد		من چو از تیر توم بال و پرم ده بپران
سگ ما بانگ زند تا که شبان برخیزد		رمه خفتست و همی‌گردد گرگ از چپ و راست
آشکارا شود آن رگ چو زبان برخیزد		هین خمش دل پنهانست چو رگ زیر زبان
بر سر کوی تو عقل از سر جان برخیزد		این مجابات مجیرست در آن قطعه که گفت

خبرت هست که دی گم شد و تابستان شد		خبرت هست که در شهر شکر ارزان شد
زیر لب خنده زنانند که کار آسان شد		خبرت هست که ریحان و قرنفل در باغ
در سماع آمد و استاد همه مرغان شد		خبرت هست که بلبل ز سفر بازرسید
مژده نو بشنید از گل و دست افشان شد		خبرت هست که در باغ کنون شاخ درخت
سرخوش و رقص کنان در حرم سلطان شد		خبرت هست که جان مست شد از جام بهار
خبرت هست که گل خاصبک دیوان شد		خبرت هست که لاله رخ پرخون آمد
شحنه عدل بهار آمد او پنهان شد		خبرت هست ز دزدی دی دیوانه
تا زمین سبز شد و باسر و باسامان شد		بستدند آن صنمان خط عبور از دیوان
هر یک امسال به زیبایی صد چندان شد		شاهدان چمن ار پار قیامت کردند
کانجم چرخ نثار قدم ایشان شد		گلرخانی ز عدم چرخ زنان آمده‌اند
غنچه طفل چو عیسی فطن و خط خوان شد		ناظر ملک شد آن نرگس معزول شده
باز آن باد صبا باده ده بستان شد		بزم آن عشرتیان بار دگر زیب گرفت
باغ‌ها آینه سر دل ایشان شد		نقش‌ها بود پس پرده دل پنهانی
آینه نقش شود لیک نتاند جان شد		آنچ بینی تو ز دل جوی ز آیینه مجوی
کفرهاشان همه از رحمت حق ایمان شد		مردگان چمن از دعوت حق زنده شدند
زانک زنده نتواند گرو زندان شد		باقیان در لحدند و همه جنبان شده‌اند
من دهان بستم کو آمد و پایندان شد		گفت بس کن که من این را به از این شرح کنم
گر خلاصه ز شما در کنف کتمان شد		هم لب شاه بگوید صفت جمله تمام

باده عشق عمل کرد و همه افتادند		ای دریغا که حریفان همه سر بنهادند
کله از سر بنهادند و کمر بگشادند		همه را از تبش عشق قبا تنگ آمد
نه همه همره و هم قافله و هم زادند		این همه عربده و تندی و ناسازی چیست
تو بده داد دل من دگران بیدادند		ساقیا دست من و دامن تو مخمورم
ای خراب از می تو هر کی در این بنیادند		من عمارت نپذیرم که خرابم کردی
به صفات تو که در کشتن من استادند		ای خدا رحم کن آن را که مرا رحم نکرد
بنده آن نفرم کز خود خود آزادند		بیخودم کن که از آن حالتم آزادیهاست
ماه رویان سماوات مرا دامادند		دختران دارم چون ماه پس پرده دل
خسروان فلک اندر پیشان فرهادند		دخترانم چو شکر سرتاسر شیرینند
گرد مردار نگردند نه ایشان خادند		چون همه باز نظر از جز شه دوخته‌اند
دل ندارند و عجب این که همه دلشادند		همه لب بر لب معشوق چو نی نالانند
این فقیران تراشنده همه خرادند		گر فقیرند همه شیردل و زربخش اند
دگران حیله گر و ظالم و بی‌فریادند		خود از آن کس که تراشیده تو را زو بتراش
عاشقانند تو را منتظر میعادند		رو ترش کرده چرایی که خریدارم نیست
باده عشق تو خواهم که دگرها بادند		تن زدم لیک دلم نعره زنان می‌گوید
همه در عشق تو موم‌اند اگر پولادند		شمس تبریز به نور تو که ذرات وجود

زیرکان از پی سرمایه به بازار شدند		عید بگذشت و همه خلق سوی کار شدند
عاشقان از جز بازار تو بیزار شدند		عاشقان را چو همه پیشه و بازار تویی
فقها سوی مدارس پی تکرار شدند		سفها سوی مجالس گرو فرج و گلو
همه از نرگس مخمور تو خمار شدند		همه از سلسله عشق تو دیوانه شدند
پر گشادند و همه جعفر طیار شدند		دست و پاشان تو شکستی چو نه پا ماند و نه دست
عاشقان حصه بر آن رخ و رخسار شدند		صدقات شه ما حصه درویشانست
سایه جویان چو زنان در پس دیوار شدند		ما چو خورشیدپرستان همه صحرا کوبیم
ور نه ز آسیب اجل چون همه مردار شدند		تو که در سایه مخلوقی و او دیواریست
جان کنون شد که چو منصور سوی دار شدند		جان چه کار آید اگر پیش تو قربان نشود
مست گشتند صبوحی سوی گفتار شدند		همه سوگند بخورده که دگر دم نزنند

و نه زان مفلسکان که بز لاغر گیرند		ما نه زان محتشمانیم که ساغر گیرند
آب حیوان بهلند و پی آذر گیرند		ما از آن سوختگانیم که از لذت سوز
از ضیا شب صفتان جمله ره در گیرند		چو مه از روزن هر خانه که اندرتابیم
چو ببینند رخ ما طرب از سر گیرند		ناامیدان که فلک ساغر ایشان بشکست
مگر او را به گلیم از بر ما برگیرند		آنک زین جرعه کشد جمله جهانش نکشد
اگرش سردمزاجان همه در زر گیرند		هر کی او گرم شد این جا نشود غره کس
زردرویان تو را که می احمر گیرند		در فروبند و بده باده که آن وقت رسید
به یکی دست دگر پرچم کافر گیرند		به یکی دست می خالص ایمان نوشند
عود ماییم به هر سور که مجمر گیرند		آب ماییم به هر جا که بگردد چرخی
که ز نور رخش انجم همه زیور گیرند		پس این پرده ازرق صنمی مه روییست
اگر او را سحری گوشه چادر گیرند		ز احتراقات و ز تربیع و نحوست برهند
که دل خود بهلند و دل دلبر گیرند		تو دورای و دودلی و دل صاف آن‌ها راست
حلقه زهره بیانت همه تسخر گیرند		خمش ای عقل عطارد که در این مجلس عشق

گر ره قافله عقل زند تا بزند		آنک عکس رخ او راه ثریا بزند
رسدش گر به نظر گردن فردا بزند		آنک نقل و می او در ره صوفی نقدست
خیمه امن و امان بر سر غوغا بزند		گر پراکنده دلی دامن دل گیر که دل
احمدی باید تا راه چلیپا بزند		عمری باید تا دیو از او بگریزد
نیم شب تابش خورشید بر آن جا بزند		در هر آن کنج دلی که غم تو معتکفست
تا سنانت چو علی در صف هیجا بزند		عارفا بهر سه نان دعوت جان را مگذار
خیز تا جان تو بر عیش و تماشا بزند		زین گذر کن که رسیدست شهنشاه کرم
تا شعاع می جان بر رخ و سیما بزند		کف حاجت بگشا جام الهی بستان
که کف شق قمر بر مه بالا بزند		رخ و سیمای تو زان رونق و نوری گیرد
عقل پرمغز تو پا بر سر جوزا بزند		بر سرت بردود و عقل دهد مغز تو را
ور نه در رخت تو هم آتش یغما بزند		خواجه بربند دو گوش و بگریز از سخنم
کاخترم کوکبه بر آدم و حوا بزند		بگریز از من و از طالع شیرافکن من
نور محسوس شود بر سر و بر پا بزند		هین خمش باش که نور تو چو بر دل‌ها زد

و آنچ عشق تو کند شورش محشر نکند		آنچ روی تو کند نور رخ خور نکند
هر کی داند لب تو قصه ساغر نکند		هر کی بیند رخ تو جانب گلشن نرود
چون رسد پرتو تو عقل دگر سر نکند		چون رسد طره تو مشک دگر دم نزند
که کسی را هوس ملکت سنجر نکند		مالک الملک چنان سنجق عشاق فراشت
جز که آهنگ دل خسته لاغر نکند		تاب آن حسن که در هفت فلک گنجا نیست
رخ عاشق ز چه رو همچو رخ زر نکند		دل ویران که در و گنج هوای ابدیست
که دلارام به یک غمزه میسر نکند		من ندانم تو بگو آه چه باشد آن چیز
هر کی بیند شکنش توبه دیگر نکند		توبه کردم که نگویم من از آن توبه شکن
تا ابد قصه کند قصه مکرر نکند		یا رب ار صبر نیابد ز تو دل ز آتش عشق
خاک ما را به دو صد روح برابر نکند		گر چه با خاک برابر کند او قالب ما

آه کان بلبل جان بی‌گل و بستان چه کند		آه کان طوطی دل بی‌شکرستان چه کند
چو گه عرض بود بر سر میزان چه کند		آنک از نقد وصال تو به یک جو نرسید
چو بجویند از او گوهر ایمان چه کند		آنک بحر تو چو خاشاک به یک سوش افکند
در تماشاگه جان صورت بی‌جان چه کند		نقش گرمابه ز گرمابه چه لذت یابد
دل تشنه لب من در شب هجران چه کند		با بد و نیک بد و نیک مرا کاری نیست
تا که عشقش چه کند عشق جز احسان چه کند		دست و پا و پر و بال دل من منتظرند
و آنک او پای ندارد گه خیزان چه کند		آنک او دست ندارد چه برد روز نثار
پرده زیر و عراقی و سپاهان چه کند		آنک بر پرده عشاق دلش زنگله نیست
سرد و افسرده میان صف مستان چه کند		آنک از باده جان گوش و سرش گرم نشد
چشم آهوفکن یوسف کنعان چه کند		آنک چون شیر نجست از صفت گرگی خویش
او حدیث چو در موسی عمران چه کند		گر چه فرعون به در ریش مرصع دارد
او دم عیسی و یا حکمت لقمان چه کند		آنک او لقمه حرص است به طمع خامی
بی دل جمع دو سه حرف پریشان چه کند		بس کن و جمع شو و بیش پراکنده مگو
عاشق روز به شب قبله پنهان چه کند		شمس تبریز تویی صبح شکرریز تویی

چاشنی شکر او ز دهن می‌نرود		از دلم صورت آن خوب ختن می‌نرود
گر برفت از دل تو از دل من می‌نرود		بالله ار شور کنم هر نفسی عیب مگیر
بلبل بی‌دل یک دم ز چمن می‌نرود		همه مرغان ز چمن هر طرفی می‌پرند
تن او تا به نسوزد ز لگن می‌نرود		جان پروانه مسکین که مقیم لگنست
بوالحسن نیز درافتاد و حسن می‌نرود		بوالحسن گفت حسن را که از این خانه برو
لاجرم چنبر دل جز به رسن می‌نرود		رسن دوست چو در حلق دلم افتادست
وز امید نظر دوست ز تن می‌نرود		مرغ جان از قفس قالب من سیر شدست

فرقیی مشکل چون عاشق و معشوق نبود		واقف سرمد تا مدرسه عشق گشود
بر اولوالفقه و طبیب و متنجم مسدود		جز قیاس و دوران هست طرق لیک شدست
از پی بحث و تفکر ید بیضا بنمود		اندر این صورت و آن صورت بس فکرت تیز
رو به جامع چو نهادند دو صد فرق فزود		فرق گفتند بسی جامعشان راه ببست
آنچ محدود بد آن محو شد از نامحدود		فکر محدود بد و جامع و فارق بی‌حد
شمس عاقب بود ار چند بود ظل ممدود		محو سکرست پس محو بود صحو یقین
زانک اثبات چنین نکته بود نفی وجود		این از آنست که یطوی به زبان لایحکی
کشف چیزی به حجابش نبود جز مردود		این سخن فرع وجودست و حجابست ز نفی
بهل این را که نگنجد نه به بحث و نه سرود		نه ز مردود گریزی نه ز مقبول خلاص
جان از این قاعده نجهد به قیام و به قعود		تو پس این را بهلی لیک تو را آن نهلد
جان قیام آرد آنش بکشد سوی سجود		جان قعود آرد آنش بکشد سوی قیام
به سلام و به تشهد نرهد جان ز شهود		این یگانه نه دوگانه‌ست که از وی برهی
نه به تکبیره ببست و نه سلامش بگشود		نه به تحریمه درآمد نه به تحلیله رود
نه مسلمان و نه ترسا و نه گبر و نه جهود		مگس روح درافتاد در این دوغ ابد
پر زدن نیز نماند چو رود دوغ فرود		هله می‌گو که سخن پر زدن آن مگس است
رقص نادر بودت بر زبر چرخ کبود		پر زدن نوع دگر باشد اگر نیز بود

چون صفیری و ندایی ز سوی غیب شنید		این کبوتربچه هم عزم هوا کرد و پرید
که بیا جانب ما چون نپرد جان مرید		آن مراد همه عالم چه فرستاد رسول
بدرد جامه تن را چو چنان نامه رسید		بپرد جانب بالا چو چنان بال بیافت
چه ره است آن ره پنهان که از آن راه کشید		چه کمندست که پر می‌کشد این جان‌ها را
که در آن تنگ قفس جان تو بسیار طپید		رحمتش نامه فرستاد که این جا بازآ
این کند مرغ هوا چونک به چستی افتید		لیک در خانه بی‌در تو چو مرغی بی‌پر
بر در و سقف همی‌کوب پر اینست کلید		بی قراریش گشاید در رحمت آخر
که ره از دعوت ما گردد بر عقل بدید		تا نخوانیم ندانی تو ره واگشتن
هر نوی کید این جا شود از دهر قدید		هر چه بالا رود ار کهنه بود نو گردد
فی امان الله کان جا همه سودست و مزید		هین خرامان رو در غیب سوی پس منگر
که می پاک ویت داد در این جام پلید		هله خاموش برو جانب ساقی وجود

هله پیوسته دل عشق ز تو شادان باد		هله پیوسته سرت سبز و لبت خندان باد
همه سرزیر و سیه کاسه و سرگردان باد		غم پرستی که تو را بیند و شادی نکند
نیک و بد نیک شود دولت تو سلطان باد		چونک سرزیر شود توبه کند بازآید
سایه دولت او بر همگان تابان باد		نور احمد نهلد گبر و جهودی به جهان
مصطفی بر ره حق تا به ابد رهبان باد		گمرهان را ز بیابان همه در راه آرد
وان نمکدان خوشش بر زبر این خوان باد		آن خیال خوش او مشعله دل‌ها باد
دل چون شیشه ما هم قدح ایشان باد		کمترین ساغر بزم خوش او شد کوثر
نام شیرین تو هر گمشده را درمان باد		شمس تبریز تویی واقف اسرار رسول

جانب ساقی گلچهره دردانه برد		هست مستی که مرا جانب میخانه برد
از چنین صف نعالم سوی پیشانه برد		هست مستی که کشد گوش مرا یارانه
لعل آنست که سوی می و پیمانه برد		نعل آنست که بوسه گه او خاک بود
پیشتر زانک خردمان سوی افسانه برد		جان سپاریم بدان باده جان دست نهیم
تا چرا بند چنان موسی سر شانه برد		شاخ شاخست دل از رنگ سر زلف خوشش

همچنان باشد کز سمع و بصر بگریزد		هر کی از حلقه ما جای دگر بگریزد
شیردل کی بود آن کو ز جگر بگریزد		زان خورد خون جگر عاشق زیرا شیر است
طوطیی دید کسی کو ز شکر بگریزد		دل چو طوطی بود و جور دلارام شکر
دزد شب باشد کز نور قمر بگریزد		پشه باشد که به هر باد مخالف برود
صدر جنت بهلد سوی سقر بگریزد		هر سری را که خدا خیره و کالیوه کند
سوی ملک ابد و تاج و کمر بگریزد		و آنک واقف بود از مرگ سوی مرگ گریخت
آن کس از بیم اجل سوی سفر بگریزد		چون قضا گفت فلانی به سفر خواهد مرد
که خیال شب و شب هم ز سحر بگریزد		بس کن و صید مکن آنک نیرزد به شکار

سوی زنگی شب از روم لوایی برسد		وقت آن شد که ز خورشید ضیایی برسد
وز شکرخانه آن دوست نوایی برسد		به برهنه شده عشق قبایی بدهند
بهر آنست که یک روز صلایی برسد		این همه کاسه زرین ز بر خوان فلک
تا ز خرمنگه آن ماه عطایی برسد		بره و خوشه گردون ز برای خورش است
کاسه کدیه ایشان به ابایی برسد		عاشقان را که جز این عشق غذایی دگرست
کهنه کاسد ایشان به بهایی برسد		نوخرانی که رهیدند ز بازار کهن
آخر این کوشش و اومید به جایی برسد		مه پرستان که ستاره همه شب می‌شمرند
از وفا رست جفا هم به وفایی برسد		رو ترش کرده چو ابری که ببارید جفا
همچو گل خندد چون خار جفایی برسد		آنک دانست یقین مادر گل‌ها خارست
تا به گوش دل ما طبل بقایی برسد		خضری گرد جهان لاف زد از آب حیات
چون ز گل دور شود آب صفایی برسد		گر ز یاران گل آلود بریدی مگری
دل خم شسته شود چون به سقایی برسد		دل خود زین دودلان سرد کن و پاک بشوی
ناسزا گفت که تا جان به سزایی برسد		ناسزا گفتن از آن دلبر شیرین عجبست
تا که هر خانه شکسته به سرایی برسد		یار چون سنگ دلان خانه ما را بشکست
گسترد سایه دولت چو همایی برسد		دوش در خواب بدیدم صلاح الدین را

مرده آن تن که بدو مژده جانی نرسد		وای آن دل که بدو از تو نشانی نرسد
هیچ از مطبخ تو کاسه و خوانی نرسد		سیه آن روز که بی‌نور جمالت گذرد
همچو زر خرج شود هیچ به کانی نرسد		وای آن دل که ز عشق تو در آتش نرود
جز به گوش هوس و جز به زبانی نرسد		سخن عشق چو بی‌درد بود بر ندهد
تا امانت ز نهانی به نهانی نرسد		مریم دل نشود حامل انوار مسیح
از جهان تا نرود دل به جهانی نرسد		حس چو بیدار بود خواب نبیند هرگز
از غم آنک ورا تره به نانی نرسد		غفلت مرگ زد آن را که چنان خشک شدست
پیش از آن دم که زمانی به زمانی نرسد		این زمان جهد بکن تا ز زمان بازرهی
آب حیوان به لب هر حیوانی نرسد		هر حیاتی که ز نان رست همان نان طلبد
تلخ روزی که ز شهد تو بیانی نرسد		تیره صبحی که مرا از تو سلامی نرسد

شیخ را ساغر جان در کف دستان باشد		ز اول روز که مخموری مستان باشد
این چنین عادت خورشیدپرستان باشد		پیش او ذره صفت هر سحری رقص کنیم
تا دل سنگ از او لعل بدخشان باشد		تا ابد این رخ خورشید سحر در سحرست
تا چنین شش جهت از نور تو رخشان باشد		ای صلاح دل و دین تو ز برون جهتی
چون صلاح دل و دین آتش سوزان باشد		بنده عشق تو در عشق کجا سرد شود
دل او چون طلبد آنک گران جان باشد		تو رضای دل او جو اگرت دل باید
ای بسی کفر که از دولتش ایمان باشد		ای بس ایمان که شود کفر چو با او نبود
هر چه از کان گهر گوید بهتان باشد		گلخنی را چو ببینی به دل و روی سیاه
هم جمال تو مگر یوسف کنعان باشد		شمس تبریز تو سلطان همه خوبانی

با دل مرده دلان حاجت جنگی نبود		ننگ عالم شدن از بهر تو ننگی نبود
چاشنی و مزه را صورت و رنگی نبود		عشق شیرینی جانست و همه چاشنی است
جای دریا و گهر سینه تنگی نبود		عشق شاخیست ز دریا که درآید در دل
کاندر این بحر تو را خوف نهنگی نبود		ساحل نفس رها کن به تک دریا رو
بنماید چو که بر آینه زنگی نبود		صورت هر دو جهان جمله ز آیینه عشق
حمله شیر نر و کبر پلنگی نبود		کار روبه نبود عشق که هر روبه را

خرمگس هم ز کجا صاحب خوان تو بود		سفره کهنه کجا درخور نان تو بود
کو زبانی که مجابات زبان تو بود		در زمانی که بگویی هله هان تان چه کمست
چه غمست از سیهی چونک از آن تو بود		گر سیه روی بود زنگی و هندوی توست
تا همه روح بود فر و نشان تو بود		ببری در خم خویش و خوش و یک رنگ کنی
در مقامی که عطاها و امان تو بود		ترس را سر ببر و گردن تعظیم بزن
چشم روشن نفسی کان ز جهان تو بود		ما همه بر سر راهیم و جهانی گذرست
طعمش بد که در این جنگ عوان تو بود		دل اگر بی‌ادبی کرد بر این صبر مگیر
شیرگیرش که بود تا که زیان تو بود		سگ به هر سو که چخد نعره به کوی تو زند
تا که جان یک نفسی مست ضمان تو بود		هین صبوحست بده می که همه مخموریم
گرگ چون دید سگ کهف شبان تو بود		در قدح درنگری زود فرح بخش شود
نظری کن سوی خم‌ها که نهان تو بود		همه خفتند و دو مخمور چنین بیدارند
برسد چون نرسد چونک رسان تو بود		سر و پا مست شود هر چه تو خواهی بشود
سست بودن چه بود چونک اوان تو بود		هله درویش بخور نک قدح زفت رسید
چه کم آید می و مطرب چو بیان تو بود		هله امروز نشستیم به عشرت تا شب
چو بر این خاک نشستی همه آن تو بود		خاک بر سر همه را دامن این دولت گیر
مطلب که دو سه خر گوش کشان تو بود		می او خور همه او شو سر شش گوش مباش

ور نکوبی به درشتی در هجران چه شود		گر نخسبی ز تواضع شبکی جان چه شود
از برای دل پرآتش یاران چه شود		ور به یاری و کریمی شبکی روز آری
کوری دیده ناشسته شیطان چه شود		ور دو دیده به تماشای تو روشن گردد
همه عالم گل و اشکوفه و ریحان چه شود		ور بگیرد ز بهاران و ز نوروز رخت
پر شود شهر و کهستان و بیابان چه شود		آب حیوان که نهفته‌ست و در آن تاریکیست
این غلامان و ضعیفان ز تو سلطان چه شود		ور بپوشند و بیابند یکی خلعت نو
تا شود گوشه هر سینه چو میدان چه شود		ور سواره تو برانی سوی میدان آیی
صاف اگر جمع شود تیره پریشان چه شود		دل ما هست پریشان تن تیره شده جمع
بهر ما گر برود ماه به میزان چه شود		به ترازو کم از آنیم که مه با ما نیست
گر خر نفس شود لایق جولان چه شود		چون عزیر و خر او را به دمی جان بخشید
گر نباشد قدمش بر که لبنان چه شود		بر سر کوی غمت جان مرا صومعه ایست
جمع شو گر نبود حرف پریشان چه شود		هین خمش باش و بیندیش از آن جان غیور

دولتی هست حریفان سر دولت خارید		عشرتی هست در این گوشه غنیمت دارید
که ظریفید و لطیفید و نکومقدارید		چو شکر یک دل و آغشته این شیر شوید
که امیران دو صد خرمن و صد انبارید		دانه چیدن چه مروت بود آخر مکنید
در چنین معصره‌ای غوره چرا افشارید		با چنین لاله رخان روح چرا نفزایید
نه که پرورده و بسرشته آن گلزارید		دست در دامن همچون گل و ریحانش زنید
مه خوبان مرا از چه چنین پندارید		رنگ دیدیت بسی جان و حیاتیش نبود
چون سره و قلب ندانید کز این بازارید		چون ره خانه ندانید که زاده وصلید
چو لب نوش وفا جمله شکر می‌کارید		فخر مصرید چو یوسف هله تعبیر کنید
گر چه امروز گدایانه چنین می‌زارید		ملکانید و ملک زاده ز آغاز و سرشت
گرد خمخانه برآیید اگر خمارید		ساقیان باده به کف گوش شما می‌پیچند
همه عیبید چو در مجلس جان هشیارید		همه صیاد هنر گشته پی بی‌عیبی
دیده روح طلب را به رخش بسپارید		شمس تبریز درآمد به عیان عذر نماند

می‌خرامد چو دو صد تنگ شکر بار دهید		می‌رسد یوسف مصری همه اقرار دهید
وز پی صدقه از آن رنگ به گلزار دهید		جان بدان عشق سپارید و همه روح شوید
گروی‌ها بستانید و به بازار دهید		جمع رندان و حریفان همه یک رنگ شدیم
این قدح را ز می‌شرع به کفار دهید		تا که از کفر و ز ایمان بنماند اثری
و آخرالامر بدان خواجه هشیار دهید		اول این سوختگان را به قدح دریابید
قدح زفت بدان پیرک طرار دهید		در کمینست خرد می‌نگرد از چپ و راست
هر چه نقدست به سرفتنه اسرار دهید		هر کی جنس است بر این آتش عشاق نهید
خویش را زود به یک بار بدین کار دهید		کار و بار از سر مستی و خرابی ببرید
سر و دستار به یک ریشه دستار دهید		آتش عشق و جنون چون بزند بر ناموس
جامه‌ها را بفروشید و به خمار دهید		جان‌ها را بگذارید و در آن حلقه روید
پیرهن نیست کسی را مگر ایزار دهید		می فروشیست سیه کار و همه عور شدیم
آن بهانه‌ست دل پاک به دلدار دهید		حاش لله که به تن جامه طمع کرده بود
و آنک برده‌ست تن و جامه به ایثار دهید		طالب جان صفا جامه چرا می‌خواهد
جامه و تن زر و سر جمله به یک بار دهید		عنکبوتیست ز شهوت که تو را پرده کشد
شمس تبریز کز او دیده به دیدار دهید		تا ببینید پس پرده یکی خورشیدی

خوشتر از جان چه بود از سر آن برخیزد		بر سر کوی تو عقل از سر جان برخیزد
از مقیمان فلک بانگ امان برخیزد		بر حصار فلک ار خوبی تو حمله برد
تا ز گلزار و چمن رسم خزان برخیزد		بگذر از باغ جهان یک سحر ای رشک بهار
ای سبک روح ز تو بار گران برخیزد		پشت افلاک خمیدست از این بار گران
خوش پرد تیر زمانی که کمان برخیزد		من چو از تیر توام بال و پری بخش مرا
سگ ما بانگ برآرد که شبان برخیزد		رمه خفتست همی‌گردد گرگ از چپ و راست
چون عیان جلوه کند چهره گمان برخیزد		من گمانم تو عیان پیش تو من محو به هم
آشکارا شود این دل چو زبان برخیزد		هین خمش دل پنهانست کجا زیر زبان
بر سر کوی تو عقل از سر جان برخیزد		این مجابات مجیر است در آن قطعه که گفت

این دل خسته مجروح مرا جان آرند		صنما گر ز خط و خال تو فرمان آرند
ای بسا سیل که از دیده گریان آرند		عاشقان نقش خیال تو چو بینند به خواب
ساقیان دست تو گیرند و به مهمان آرند		خنک آن روز خوشا وقت که در مجلس ما
عارفان آنچ نداری بر تو آن آرند		صوفیان طاق دو ابروی تو را سجده برند
آدم کافر و ابلیس مسلمان آرند		چشم شوخ تو چو آغاز کند بوالعجبی
بر قد و قامت زیبای تو ایمان آرند		بت پرستان رخ خورشید تو را گر بینند
قدسیان رقص بر این گنبد گردان آرند		شمه‌ای گر ز تو در عالم علوی برسد
شکری زان لب چون لعل بدخشان آرند		گر بدین عاشق دلسوخته مسکینی
آب حیوان چو از آن چاه زنخدان آرند		جان و دل هر دو فدای شکرستان تو باد
باش تا قوت تو از روضه رضوان آرند		شمس تبریز اگر بلبل باغ ارمی

ز سراپرده اسرار خدا می‌آید		یا رب این بوی که امروز به ما می‌آید
خستگان را ز دواخانه دوا می‌آید		بوستان را کرمش خلعت نو می‌پوشد
در رکوعست بنفشه که دوتا می‌آید		در نمازند درختان و به تسبیح طیور
که ز مستی نشناسد که کجا می‌آید		هر چه آمد سوی هستی ره هستی گم کرد
اصل خود دید ز ارواح جدا می‌آید		از یکی روح در این راه چو رو واپس کرد
بوی او یافت کز او بوی وفا می‌آید		رنگ او یافت از آن روی چنین خوش رنگست
خوش لقا گشت کز آن ماه لقا می‌آید		مست او گشت از آن رو همگان مست ویند
که شکر رشک برد ز آنچ مرا می‌آید		نی بگویم ز ملولی کسی غم نخورم
زان کریمست که از گنج عطا می‌آید		زان دلیرست که با شیر ژیان رو کردست
تا نگویند کز او بوی صبا می‌آید		آنک سرمست نباشد برمد از مردم
که ز سنبوسه تو را بوی گیا می‌آید		بس کن ای دوست که سنبوسه چو بسیار خوری

یا نسیمیست کز آن سوی جهان می‌آید		یا رب این بوی خوش از روضه جان می‌آید
یا رب این نور صفات از چه مکان می‌آید		یا رب این آب حیات از چه وطن می‌جوشد
عجب این قهقهه از حور جنان می‌آید		عجب این غلغله از جوق ملک می‌خیزد
چه صفیرست که دل بال زنان می‌آید		چه سماعست که جان رقص کنان می‌گردد
ماه با این طبق زر به نشان می‌آید		چه عروسیست چه کابین که فلک چون تتقیست
ور چنین نیست چرا بانگ کمان می‌آید		چه شکارست که این تیر قضا پرانست
کانک از دست بشد دست زنان می‌آید		مژده مژده همه عشاق بکوبید دو دست
وز سوی بحر چنین موج گمان می‌آید		از حصار فلکی بانگ امان می‌خیزد
این دلیلست که از عین عیان می‌آید		چشم اقبال به اقبال شما مخمورست
از برای دو سه نان زخم سنان می‌آید		برهیدیت از این عالم قحطی که در او
غم رفتن چه خوری چون به از آن می‌آید		خوشتر از جان چه بود جان برود باک مدار
کو نگنجد به میان چون به میان می‌آید		هر کسی در عجبی و عجب من اینست
خود بیان را چه کنیم جان بیان می‌آید		بس کنم گر چه که رمزست بیانش نکنم

لحظه‌ای قصه آن غمزه خون ریز کنید		لحظه‌ای قصه کنان قصه تبریز کنید
زان شکرهای خدایانه شکرریز کنید		در فراق لب چون شکر او تلخ شدیم
زلف او گر بفشانید عبربیز کنید		هندوی شب سر زلفین ببرد ز طمع
چون سنان نظر از دولت او تیز کنید		بس زبان کز صفت آن لب او کند شود
گر چه مه در طلبش شیوه شبخیز کنید		ای بسا شب که ز نور مه او روز شود
صرف آرید نخواهیم که آمیز کنید		وقت شمشیر بود واسطه‌ها برگیرید
ذره را شمس مگوییدش و پرهیز کنید		شمس تبریز که خورشید یکی ذره اوست

همه از نرگس مخمور تو خمار شدند		عید بگذشت و همه خلق سوی کار شدند
پر گشادند و همه جعفر طیار شدند		دست و پاشان تو شکستی چو نه پا ماند و نه دست
گر چه دینار بشد لایق دیدار شدند		اهل دینار کجا امت دیدار کجا

نقش گرمابه یک یک در سجود اندرآید		طرفه گرمابه بانی کو ز خلوت برآید
ز انعکاسات چشمش چشمشان عبهر آید		نقش‌های فسرده بی‌خبروار مرده
چشم‌هاشان ز چشمش قابل منظر آید		گوش‌هاشان ز گوشش اهل افسانه گردد
چون معاشر که گه گه در می احمر آید		نقش گرمابه بینی هر یکی مست و رقصان
کز هیاهوی و غلغل غره محشر آید		پر شده بانگ و نعره صحن گرمابه ز ایشان
نقش از آن گوشه خندان سوی این دیگر آید		نقش‌ها یک دگر را جانب خویش خوانند
گر چه صورت ز جستن در کر و در فر آید		لیک گرمابه بان را صورتی درنیابد
ناشناسا شه جان بر سر لشکر آید		جمله گشته پریشان او پس و پیش ایشان
دامن هر فقیری از کفش پرزر آید		گلشن هر ضمیری از رخش پرگل آید
تا که زنبیل فقرت حسرت سنجر آید		دار زنبیل پیشش تا کند پر ز خویشش
چونک آن ماه یک دم مست در محضر آید		برهد از بیش وز کم قاضی و مدعی هم
چوب حنانه گردد چونک بر منبر آید		باده خمخانه گردد مرده مستانه گردد
گم شود چشم‌هاشان گوش‌هاشان کر آید		کم کند از لقاشان بفسرد نقش‌هاشان
باغ پرمرغ گردد بوستان اخضر آید		باز چون رو نماید چشم‌ها برگشاید
در پی این عبارت جان بدان معبر آید		رو به گلزار و بستان دوستان بین و دستان
کلک آن کی نویسد گر چه در محبر آید		آنچ شد آشکارا کی توان گفت یارا

عاشقان با همدگر آمیختند		باز شیری با شکر آمیختند
آفتابی با قمر آمیختند		روز و شب را از میان برداشتند
جمله همچون سیم و زر آمیختند		رنگ معشوقان و رنگ عاشقان
شاخ خشک و شاخ تر آمیختند		چون بهار سرمدی حق رسید
هم علی و هم عمر آمیختند		رافضی انگشت در دندان گرفت
بلک خود در یک کمر آمیختند		بر یکی تختند این دم هر دو شاه
هم فرشته با بشر آمیختند		هم شب قدر آشکارا شد چو عید
بی نفور این دو نفر آمیختند		هم زبان همدگر آموختند
همچو طفلان با پدر آمیختند		نفس کل و هر چه زاد از نفس کل
کز طبیعت خیر و شر آمیختند		خیر و شر و خشک و تر زان هست شد
کاین نظر با آن نظر آمیختند		من دهان بستم تو باقی را بدان
شمع وارش با شرر آمیختند		بهر نور شمس تبریزی تنم

و آنک کشتستم حیاتم می‌دهد		آن شکرپاسخ نباتم می‌دهد
یونس وقتم نجاتم می‌دهد		آن که در دریای خونم غرقه کرد
هم صفا و هم صفاتم می‌دهد		در صفات او صفاتم نیست شد
نک ز یاقوتش زکاتم می‌دهد		رخت را برد و مرا درویش کرد
وز دو رخ آن شاه ماتم می‌دهد		اسب من بستد پیاده مانده‌ام
من کم از کاهم ثباتم می‌دهد		کوه طور از شاهماتش پاره شد
از شب هجران براتم می‌دهد		ماه عید روز وصلش خواستم
زان جهت بی این جهاتم می‌دهد		چون برون از شش جهت بد گنج عشق

باده نوشان ازل را نوش باد		خنب‌های لایزالی جوش باد
حلقه‌های عشق تو در گوش باد		تیزچشمان صفا را تا ابد
ساقیش گفتا مرا بی‌هوش باد		دوش گفتم ساقیش را هوش دار
در دو عالم بانگ نوشانوش باد		ای خدا از ساقیان بزم غیب
مست باد و راز بی‌روپوش باد		عقل کل کو راز پوشاند همی
آفتاب حسن در آغوش باد		هر سحر همچون سحرگه بی‌حجاب
صد هزاران آفرین بر روش باد		شمس تبریز ار چه پشتش سوی ماست

خواب گربه موش را گستاخ کرد		موشکی صندوق را سوراخ کرد
همچنان کان مردک طباخ کرد		اندر آتش افکنیم آن موش را
در تنوری کآتشش صد شاخ کرد		گربه را و موش را آتش زنیم

اندک اندک خوی از ما بازکرد		بار دیگر یار ما هنباز کرد
چشم خود بر یار دیگر باز کرد		مکرهای دشمنان در گوش کرد
غم دل ترسنده را غماز کرد		هر دم از جورش دل آرد نو خبر
یک بهانه جست و دست انکاز کرد		رو ترش کردن بر ما پیشه ساخت
کو دگر کس را چنین همراز کرد		ای دریغا راز ما با همدگر
زانک دلبر جور را آغاز کرد		ای دل از سر صبر را آغاز کن
او از آن ماست بر ما ناز کرد		عقل گوید کاین بداندیشی مکن
کارغنون را زهره جان ساز کرد		می‌دهد چون مه صلاح الدین ضیا

هم بدزدد هم بخواهد دستمزد		شهر پر شد لولیان عقل دزد
من نتانستم مرا باری ببرد		هر که بتواند نگه دارد خرد
همچنینم برد کلی کرد و مرد		گرد من می‌گشت یک لولی پریر
خون من در دست آن لولی فسرد		کرد لولی دست خود در خون من
سال‌ها انگور دل را می‌فشرد		تا که می‌شد خون من انگوروار
کرد ما را بین که او دزدید کرد		کرد دیدم کو کند دزدی ولیک
خاصه شه صوفی شد آمد مو سترد		کی گمان دارد که او دزدی کند
خضر و الیاسی شد و هرگز نمرد		دزد خونی بین که هر کس را که کشت
سیم برد و دامن پرزر شمرد		رخت برد و بخت داد آنگه چه بخت
پیش او آرید هر جا هست درد		دردها و دردها را صاف کرد
تنگ می‌آید جهان زین مرد خرد		این جهان چشمست و او چون مردمک
شد کلید و قفل را جایی سپرد		باز رشک حق دهانم قفل کرد

روز را جان بخش جانا روز شد		خلق می‌جنبند مانا روز شد
در غم و شادی تو تا روز شد		چند شب گشتیم ما و چند روز
اندر این ساعت که این جا روز شد		در جهان بس شهرها کان جا شبست
ز آفتاب عشق ما را روز شد		در شب غفلت جهانی خفته‌اند
هر که را عشقست و سودا روز شد		هر که عاشق نیست او را روز نیست
رو به بالا کن به بالا روز شد		صبح را در کنج این خانه مجوی
بر تو گر شامست بر ما روز شد		بر تو گر خارست بر ما گل شکفت
خیز با ما جان بابا روز شد		گر تو از طفلی ز روز آگه نه‌ای
چند لا لا جان لالا روز شد		روز را منکر مشو لا لا مگو
بشنو این فرمان اعلا روز شد		آفتاب آمد که انشق القمر
پاسبان و حارس ما روز شد		پاسبانا بس دگر چوبک مزن

کهنه دوزان جمله در کار آمدند		چون مرا جمعی خریدار آمدند
وز حسد ناشسته رخسار آمدند		از ستیزه ریش را صابون زدند
همچو چغزان شب به تکرار آمدند		همچو نغزان روز شیوه می‌کنند
خواب را هشتند و بیدار آمدند		شکر کز آواز من این خفتگان
اینک بهر سیم و زر زار آمدند		کاش بیداری برای حق بدی
چون به زردی همچو دینار آمدند		چون شود بیمار از ایشان سرخ رو
کز حسد این قوم بیمار آمدند		خلق را پس چون رهانند از حسد
آن شهان کز بهر دیدار آمدند		در دل خلقند چون دیده منیر
همچو پنج انگشت یک کار آمدند		همچو هفت استاره یک نور آمدند
سر به سر خود ریش و دستار آمدند		تا نگردی ریش گاو مردمی
اهل دل گل اهل گل خار آمدند		اهل دل خورشید و اهل گل غبار
کاهل دل دل بخش و دلدار آمدند		غم مخور ای میر عالم زین گروه

مستیان در کوی خمار آمدند		ساقیان سرمست در کار آمدند
بر امید بوی دلدار آمدند		حلقه حلقه عاشقان و بی‌دلان
بر امید گل به گلزار آمدند		بلبلان مست و مستان الست
بر در ساقی به زنهار آمدند		هین که مخموران در این دم جوق جوق
بی دل و بی‌پا به یک بار آمدند		یک ندا آمد عجب از کوی دل
بیخود و بی‌کفش و دستار آمدند		از خوشی بوی او در کوی او
هین که جان‌ها مست اسرار آمدند		بی محابا ده تو ای ساقی مدام
زاهدان در کار هشیار آمدند		عارفان از خویش بی‌خویش آمدند
باده ده گر یار و اغیار آمدند		ساقیا تو جمله را یک رنگ کن

اندک اندک می پرستان می‌رسند		اندک اندک جمع مستان می‌رسند
گلعذاران از گلستان می‌رسند		دلنوازان نازنازان در ره اند
نیستان رفتند و هستان می‌رسند		اندک اندک زین جهان هست و نیست
از برای تنگدستان می‌رسند		جمله دامن‌های پرزر همچو کان
فربهان و تندرستان می‌رسند		لاغران خسته از مرعای عشق
از چنان بالا به پستان می‌رسند		جان پاکان چون شعاع آفتاب
میوه‌های نو زمستان می‌رسند		خرم آن باغی که بهر مریمان
هم ز بستان سوی بستان می‌رسند		اصلشان لطفست و هم واگشت لطف

چون درخت تین که جمله تین کند		هر چه آن خسرو کند شیرین کند
همچو شیر و شهدشان کابین کند		هر کجا خطبه بخواند بر دو ضد
مرده جان یابد چو او تلقین کند		با دم او می‌رود عین الحیات
چونک بنده پروری آیین کند		مرغ جان‌ها با قفس‌ها برپرند
کیست کو اندر دو عالم این کند		عالمی بخشد به هر بنده جدا
قعر چه را صدر علیین کند		گر به قعر چاه نام او بری
از شکر گر قسم من تعیین کند		من بر آنم که شکرریزی کنم
کفر او را جمله نور دین کند		کافری گر لاف عشق او زند
تا که جمله خار را نسرین کند		خار عالم در ره عاشق نهاد
از سعادت بیضه‌ها زرین کند		تو نمی‌دانی که هر که مرغ اوست
کی نهان ماند چو شه آمین کند		بس کنم زین پس نهان گویم دعا

ناله از قهرت شکایت می‌کند		خنده از لطفت حکایت می‌کند
از یکی دلبر روایت می‌کند		این دو پیغام مخالف در جهان
قهر نندیشد جنایت می‌کند		غافلی را لطف بفریبد چنان
یأس کلی را رعایت می‌کند		وان یکی را قهر نومیدی دهد
این دو گمره را حمایت می‌کند		عشق مانند شفیعی مشفقی
لطف‌های بی‌نهایت می‌کند		شکرها داریم زین عشق ای خدا
عشق کفران را کفایت می‌کند		هر چه ما در شکر تقصیری کنیم
عمر را بی‌حد و غایت می‌کند		کوثر است این عشق یا آب حیات
بس دوادو بس سعایت می‌کند		در میان مجرم و حق چون رسول
عشق خود تفسیر آیت می‌کند		بس کن آیت آیت این را برمخوان

جان جان امروز جانی می‌کند		عشق اکنون مهربانی می‌کند
ذره ذره غیب دانی می‌کند		در شعاع آفتاب معرفت
خاک را گنج معانی می‌کند		کیمیای کیمیاسازست عشق
گه خرد را نردبانی می‌کند		گاه درها می‌گشاید بر فلک
گه چو دریا درفشانی می‌کند		گه چو صهبا بزم شادی می‌نهد
گه خلیلش میزبانی می‌کند		گه چو روح الله طبیبی می‌شود
گر سماع لن ترانی می‌کند		اعتمادی دارد او بر عشق دوست
لطف خود را نوح ثانی می‌کند		اندر این طوفان که خونست آب او
لطف و داد و مستعانی می‌کند		بانگ انانستعین ما شنید
مو به مو صاحب قرانی می‌کند		چون قرین شد عشق او با جان‌ها
قسمت آن ارمغانی می‌کند		ارمغان‌های غریب آورده است
جاهلی و قلتبانی می‌کند		هر که می‌بندد ره عشاق را
هر که چون لنگر گرانی می‌کند		سرنگون اندررود در آب شور
اقتضای بی‌زبانی می‌کند		تا چه خوردست این دهان کز ذوق آن

غافلانه سوی غوغا می‌رود		عمر بر اومید فردا می‌رود
بنگرش تا در چه سودا می‌رود		روزگار خویش را امروز دان
هر نفس از کیسه ما می‌رود		گه به کیسه گه به کاسه عمر رفت
عاقلان را رنگ و سیما می‌رود		مرگ یک یک می‌برد وز هیبتش
خواجه بر عزم تماشا می‌رود		مرگ در ره ایستاده منتظر
خاطر غافل کجاها می‌رود		مرگ از خاطر به ما نزدیکتر
دل بپرور دل به بالا می‌رود		تن مپرور زانک قربانیست تن
زانک تن پرورد رسوا می‌رود		چرب و شیرین کم ده این مردار را
تا قوی گردد که آن جا می‌رود		چرب و شیرین ده ز حکمت روح را
آنک چون خورشید یکتا می‌رود		حکمتت از شه صلاح الدین رسد

در همه عالم چنین عشقی که دید		عاشقان پیدا و دلبر ناپدید
صد هزاران جان‌ها تا لب رسید		نارسیده یک لبی بر نقش جان
تا سپرهای فلک‌ها را درید		قاب قوسین از علی تیری فکند
دل هزاران محنت و ضربت کشید		ناکشیده دامن معشوق غیب
چند پشت دست در هجران گزید		ناگزیده او لب شیرین لبی
دل هزاران عشوه او را چرید		ناچریده از لبش شاخ شکر
صد هزاران خار در سینه خلید		ناشکفته از گلستانش گلی
از وفاها بر امید او رمید		گر چه جان از وی ندید الا جفا
وان جفا را از وفاها برگزید		آن الم را بر کرم‌ها فضل داد
قفل او دلکشترست از صد کلید		خار او از جمله گل‌ها دست برد
قندها از زهر قهرش بردمید		جور او از دور دولت گوی برد
لعل و مروارید سنگش را مرید		رد او به از قبول دیگران
آن سعادت جو که دارد بوسعید		این سعادت‌های دنیا هیچ نیست
آن زیادت جو که دارد بایزید		این زیادت‌های این عالم کمیست
قیمت او کم به ظاهر مستزید		آن زیادت دست شش انگشت تست
یافت فردیت ز عطار آن فرید		آن سناجو کش سنایی شرح کرد
یک شبی بگذشت با تو شد پلید		چرب و شیرین می‌نماید پاک و خوش
تا پرت برروید و دانی پرید		چرب و شیرین از غذای عشق خور
از سر انگشت شیری می‌مکید		آخر اندر غار در طفلی خلیل
آب حیوانی ز خونی می‌مزید		آن رها کن آن جنین اندر شکم
عاقبت چون چرخ کژقامت خمید		قد و بالایی که چرخش کرد راست
برگذشت آن قدش از عرش مجید		قد و بالایی که عشقش برفراشت
نحن اقرب گفت من حبل الورید		نی خمش کن عالم السر حاضرست

کز رسولانش پیاپی شد نوید		برنشین ای عزم و منشین ای امید
ای نهانان سوی بوی آن پرید		دود و بویی می‌رسد از عرش غیب
دود بویش می‌کند آن را سپید		هر چه غفلت کور و پنهان می‌کند
باز ما را سوی گردون برکشید		ما ز گردون سوی مادون آمدیم
زانک خرمایی ندارد شاخ بید		همچو مریم سوی خرمابن رویم
چند معنی را ز حرفی می‌مزید		بس کن و از حرف در معنی گریز
گر شما مردید نان را خود گزید		این مزیدن طفل بی‌دندان کند

عاشقان را عاقبت محمود باد		ای خدا از عاشقان خشنود باد
جانشان در آتشت چون عود باد		عاشقان را از جمالت عید باد
جان ما زین دست خون آلود باد		دست کردی دلبرا در خون ما
آن دعا از آسمان مردود باد		هر که گوید که خلاصش ده ز عشق
آن کمی عشق جمله سود باد		مه کم آید مدتی در راه عشق
عاشقان گویند نی نی زود باد		دیگران از مرگ مهلت خواستند
آفرین بر صاحب این دود باد		آسمان از دود عاشق ساخته‌ست

دولت این عاشقان پاینده باد		نه فلک مر عاشقان را بنده باد
آفتاب عاشقان تابنده باد		بوستان عاشقان سرسبز باد
جام بر کف سوی ما آینده باد		تا قیامت ساقی باقی عشق
طوطی جان هم شکرخاینده باد		بلبل دل تا ابد سرمست باد
مادر دولت طرب زاینده باد		تا ابد پستان جان پرشیر باد
کم مباد و هر دم افزاینده باد		شیوه عاشق فریبی‌های یار
این گهر را لعلش استاینده باد		از پی لعلش گهربارست چشم
طالبان را چشم بگشاینده باد		چشم ما بگشاد چشم مست او
چابک و صیاد و برباینده باد		دل ز ما بربود حسن دلربا
پر و بال مرغ جان برکنده باد		مرغ جانم گر نپرد سوی عشق
ای جهان از خنده‌اش پرخنده باد		عشق گریان بیندم خندان شود
شرم‌ها از شرم او شرمنده باد		سنگ‌ها از شرم لعلش آب شد
می بپالاید که پالاینده باد		من خموشم میوه نطق مرا

رفت یاری زانک محو یار شد		هر که را اسرار عشق اظهار شد
بنگرش چون محو آن انوار شد		شمع افروزان بنه در آفتاب
هم نشد آثار و هم آثار شد		نیست نور شمع هست آن نور شمع
هم نشد این نار و هم این نار شد		همچنان در نور روح این نار تن
گم شود چون غرق دریابار شد		جوی جویانست و پویان سوی بحر
مطلب آمد آن طلب بی‌کار شد		تا طلب جنبان بود مطلوب نیست
چون نماند آگهی سالار شد		پس طلب تا هست ناقص بد طلب
سر ندارد جملگی دستار شد		هر تن بی‌عشق کو جوید کله
بر وی آن دستار و سر چون خار شد		تا ببیند ناگهانی گلرخی
آنک او را در سر این اسرار شد		همچو من شد در هوای شمس دین

هر چه کشت افزاست آتش چون بود		هر چه دلبر کرد ناخوش چون بود
عقل آن را جز که مفرش چون بود		نقش‌هایی که نگارد آن نگار
جز لطیف و پاک و دلکش چون بود		شربتی را کو به مست خود دهد
بحر بی‌پایان در این شش چون بود		کشتی شش گوشه‌ست این شش جهت
در شناس بحر اعمش چون بود		نرگس چشمی کز این بحر آب یافت
از سخط هر لحظه اخفش چون بود		چون گشادی یافت چشمی در رضا
مؤمن اقبال مرعش چون بود		هین خموش و از خمول حق بترس

درد جان‌ها سوی هامون می‌رود		صاف جان‌ها سوی گردون می‌رود
چون بیامد چون شد و چون می‌رود		چشم دل بگشا و در جان‌ها نگر
چون همه ره خاک با خون می‌رود		جامه برکش چونک در راهی روی
گر چه با دامان گلگون می‌رود		لاله خون آلود می‌روید ز خاک
خاک در خانه چو خاتون می‌رود		جان چو شد در زیر خاکم جا کنید
جان فرعونی به قارون می‌رود		جان عرشی سوی عیسی می‌رود
کو لطیف و شاد و موزون می‌رود		سوی آن دل جان من پر می‌زند
وین دگر جان سوی مادون می‌رود		زانک آن جان دون حق چیزی نخواست

ور نه کس را این تقاضا کی رسد		هر زمان لطفت همی در پی رسد
من نخواهم مستیی کز می‌رسد		مست عشقم دار دایم بی‌خمار
منتظر کان آتش اندر نی رسد		ما نیستانیم و عشقش آتشیست
تازه گردد ز آتشی کز وی رسد		این نیستان آب ز آتش می‌خورد
او بهاری نیست کو را دی رسد		تا ابد از دوست سبز و تازه‌ایم
چون هلاک و آفت اندر شیء رسد		لا شویم از کل شیی هالک
هر کی مرد از کبر او در حی رسد		هر کی او ناچیز شد او چیز شد

قبله عشاق روی ماه شد		شب شد و هنگام خلوتگاه شد
شب روان خیزید وقت راه شد		مه پرستان ماه خندیدن گرفت
وقت آن بی‌خواب الاالله شد		خواب آمد ما و من‌ها لا شدند
تن بخفت و دانه‌ها بی‌کاه شد		مغزها آمیخته با کاه تن
ترک خلوت دید و در خرگاه شد		هندوان خرگاه تن را روفتند
وقت گفتن های شاهنشاه شد		گفت و گوهای جهان را آب برد
اهل معنی را سخن کوتاه شد		شمس تبریزی چو آمد در میان

سر آن چیست هو الله احد		مرگ ما هست عروسی ابد
بسته شد روزنه‌ها رفت عدد		شمس تفریق شد از روزنه‌ها
نیست در شیره کز انگور چکد		آن عددها که در انگور بود
مرگ این روح مر او راست مدد		هر کی زنده‌ست به نورالله
که گذشتند ز نیکو و ز بد		بد مگو نیک مگو ایشان را
تا که در دیده دگر دیده نهد		دیده در حق نه و نادیده مگو
هیچ غیبی و سری زو نجهد		دیده دیده بود آن دیده
بر چنان نور چه پوشیده شود		نظرش چونک به نورالله است
تو مخوان آن همه را نور صمد		نورها گر چه همه نور حقند
نور فانی صفت جسم و جسد		نور باقیست که آن نور خدا است
مگر آن را که حقش سرمه کشد		نور ناریست در این دیده خلق
چشم خر شد به صفت چشم خرد		نار او نور شد از بهر خلیل
مرغ دیده به هوای تو پرد		ای خدایی که عطایت دیدست
در پی جستن تو بست رصد		قطب این که فلک افلاکست
یا بدین عیب مکن او را رد		یا ز دیدار تو دید آر او را
نگهش دار ز دام قد و خد		دیده تر دار تو جان را هر دم
این چنین خواب کمالست و رشد		دیده در خواب ز تو بیداری
تو ز خوابش به جهان رغم حسد		لیک در خواب نیابد تعبیر
ز آتش عشق احد تا به لحد		ور نه می‌کوشد و بر می‌جوشد

بوی آن جان و جهان می‌آید		از دل رفته نشان می‌آید
آشکارا و نهان می‌آید		نعره و غلغله آن مستان
پای کوبان سوی جان می‌آید		گوهر از هر طرفی می‌تابد
آتش دل به دهان می‌آید		از در مشعله داران فلک
شمع روشن به میان می‌آید		جان پروانه میان می‌بندد
سوی ما نورفشان می‌آید		آفتابی که ز ما پنهان بود
پس چرا بانگ کمان می‌آید		تیر از غیب اگر پران نیست

علم از مشک نبندد چه کند		گل خندان که نخندد چه کند
چونک در پوست نگنجد چه کند		نار خندان که دهان بگشادست
چه نماید چه پسندد چه کند		مه تابان به جز از خوبی و ناز
پس بدین نادره گنبد چه کند		آفتاب ار ندهد تابش و نور
نکند سجده نخنبد چه کند		سایه چون طلعت خورشید بدید
پیرهن را ندراند چه کند		عاشق از بوی خوش پیرهنت
نشود زنده نجنبد چه کند		تن مرده که بر او برگذری
نخروشد نترنگد چه کند		دلم از چنگ غمت گشت چو چنگ
نکند صید و نغرد چه کند		شیر حق شاه صلاح الدینست

ور نکوبی در هجران چه شود		گر نخسپی شبکی جان چه شود
از برای دل یاران چه شود		ور بیاری شبکی روز آری
کوری دیده شیطان چه شود		ور دو دیده ز تو روشن گردد
همه عالم گل و ریحان چه شود		ور بگیرد ز گل افشانی تو
پر شود شهر و بیابان چه شود		آب حیوان که در آن تاریکیست
تا لب چشمه حیوان چه شود		ور خضروار قلاووز شوی
زنده گردد دو سه مهمان چه شود		ور ز خوان کرم و نعمت تو
جان بیابد دو سه بی‌جان چه شود		ور ز دلداری و جان بخشی تو
تا شود سینه چو میدان چه شود		ور سواره سوی میدان آیی
تا رود زهره به میزان چه شود		روی چون ماهت اگر بنمایی
بر سر وقت خماران چه شود		ور بریزی قدحی مالامال
ما غلامان ز تو سلطان چه شود		ور بپوشیم یکی خلعت نو
تا شود چوب چو ثعبان چه شود		ور چو موسی تو بگیری چوبی
چو کف موسی عمران چه شود		ور برآری ز تک دریا گرد
تا شود مور سلیمان چه شود		ور سلیمان بر موران آید
گر نگویی تو پریشان چه شود		بس کن و جمع کن و خامش باش

خلق بین بی‌سر و پا می‌آید		هر کجا بوی خدا می‌آید
تشنه را بانگ سقا می‌آید		زانک جان‌ها همه تشنه‌ست به وی
تا که مادر ز کجا می‌آید		شیرخوار کرمند و نگران
کز کجا وصل و لقا می‌آید		در فراقند و همه منتظرند
هر سحر بانگ دعا می‌آید		از مسلمان و جهود و ترسا
ز آسمان بانگ صلا می‌آید		خنک آن هوش که در گوش دلش
زانک بانگی ز سما می‌آید		گوش خود را ز جفا پاک کنید
هر سزایی به سزا می‌آید		گوش آلوده ننوشد آن بانگ
کان شهنشاه بقا می‌آید		چشم آلوده مکن از خد و خال
زانک از آن اشک دوا می‌آید		ور شد آلوده به اشکش می‌شوی
شرفه گام و درا می‌آید		کاروان شکر از مصر رسید
شاه گوینده ما می‌آید		هین خمش کز پی باقی غزل

ور نکوبی در هجران چه شود		گر نخسپی شبکی جان چه شود
از برای دل یاران چه شود		ور بیاری شبکی روز آری
کوری دیده شیطان چه شود		ور دو دیده به تو روشن گردد
چون کف موسی عمران چه شود		گر برآری ز دل بحر غبار
تا شود مور سلیمان چه شود		ور سلیمان بر موران آید
تا لب چشمه حیوان چه شود		ور چو الیاس قلاووز شوی
همه عالم گل و ریحان چه شود		ور بروید ز گل افشانی تو
پر شود شهر و بیابان چه شود		آب حیوان که در آن تاریکیست
زنده گردد دو سه مهمان چه شود		ور ز خوان کرم و نعمت تو
جان بیابد دو سه بی‌جان چه شود		ور ز دلداری و جان بخشی تو
تا شود سینه چو میدان چه شود		ور سواره سوی میدان آیی
تا رود زهره به میزان چه شود		روی چون ماهت اگر بنمایی
تا ندریم گریبان چه شود		آستین کرم ار افشانی
بر سر وقت خماران چه شود		ور بریزی قدحی مالامال
ما غلامان ز تو سلطان چه شود		ور بپوشیم یکی خلعت نو
تا شود چوب تو ثعبان چه شود		ور چو موسی بپذیری چوبی
گر بجویی دل ایشان چه شود		رو به لطف آر و ز دشمن مشنو
گر نگویی تو پریشان چه شود		بس کن ای دل ز فغان جمع نشین

یا غیر خاک پایش کس دستگیر باشد		خشمین بر آن کسی شو کز وی گزیر باشد
ناچار مرگ روزی بر تو امیر باشد		گیرم کز او بگردی شاه و امیر و فردی
هر کو نخورد آبش در مرگ اسیر باشد		گر فاضلی و فردی آب خضر نخوردی
پیری نه کز قدیدی مویش چو شیر باشد		ای پیر جان فطرت پیر عیان نه فکرت
خواهد که بازگونه بر پیر پیر باشد		پیری مکن بر آن کس کز مکر و از فضولی
پیش جلالت تو خوار و حقیر باشد		پیری بر آن کسی کن کو مرده تو باشد
بر چشمش آفتابت کی مستدیر باشد		چون موی ابروی را وهمش هلال بیند
از نور کبریایی چون مستنیر باشد		آن کس که از تکبر مالد سبال خود را
تا ذره وجودت شمس منیر باشد		عرضه گری رها کن ای خواجه خویش لا کن
تا با پر خدایی جان مستطیر باشد		جلوه مکن جمالت مگشای پر و بالت
تا عقل کل ز شش سو بر تو مطیر باشد		بربند پنج حس را زین سیل‌های تیره
صد سال گرم داری نانش فطیر باشد		بی آن خمیرمایه گر تو خمیر تن را
در قوس او درآید کو همچو تیر باشد		گر قاب قوس خواهی دل راست کن چو تیری
تا بر بساط گفتن حاکم ضمیر باشد		خاموش اگر توانی بی‌حرف گو معانی

یا خود نبود چیزی یا بود و آن فنا شد		بعد از سماع گویی کان شورها کجا شد
یک لحظه آن عصا بد یک لحظه اژدها شد		منکر مباش بنگر اندر عصای موسی
کو خورد عالمی را وانگه همان عصا شد		چون اژدهاست قالب لب را نهاده بر لب
کف کرد و کف زمین شد وز دود او سما شد		یک گوهری چون بیضه جوشید و گشت دریا
هر لحظه حمله آرد وانگه به اصل واشد		الحق نهان سپاهی پوشیده پادشاهی
تا نیستش نخوانی گر از نظر جدا شد		گر چه ز ما نهان شد در عالمی روان شد
رو در نشانه جویش گر از کمان رها شد		هر حالتی چو تیرست اندر کمان قالب
در بحر جوید او را غواص کشنا شد		گر چه صدف ز ساحل قطره ربود و گم شد
وانگه از آن دو قطره یک خیمه در هوا شد		از میل مرد و زن خون جوشید وان منی شد
عقلش وزیر گشت و دل رفت پادشا شد		وانگه ز عالم جان آمد سپاه انسان
واگشت جمله لشکر در عالم بقا شد		تا بعد چند گاهی دل یاد شهر جان کرد
اینک به وقت خفتن بنگر گره گشا شد		گویی چگونه باشد آمدشد معانی

باز آرزوی جان‌ها از راه جان درآمد		باز آفتاب دولت بر آسمان برآمد
هر روح تا به گردن در حوض کوثر آمد		باز از رضای رضوان درهای خلد وا شد
باز آن مهی برآمد کز ماه برتر آمد		باز آن شهی درآمد کو قبله شهانست
کان شاه یک سواره در قلب لشکر آمد		سرگشتگان سودا جمله سوار گشتند
از لامکان شنیده خیزید محشر آمد		اجزای خاک تیره حیران شدند و خیره
نی چپ نی راست نی پس نی از برابر آمد		آمد ندای بی‌چون نی از درون نه بیرون
گویی کجا کنم رو آن سو که این سر آمد		گویی که آن چه سویست آن سو که جست و جویست
آن سو که سنگ‌ها را اوصاف گوهر آمد		آن سو که میوه‌ها را این پختگی رسیدست
آن سو که دست موسی چون ماه انور آمد		آن سو که خشک ماهی شد پیش خضر زنده
وین حکم بر سر ما چون تاج مفخر آمد		این سوز در دل ما چون شمع روشن آمد
ور نی ز کفر رستی هر جا که کفر آمد		دستور نیست جان را تا گوید این بیان را
این سو چو درد بیند آن سوش باور آمد		کافر به وقت سختی رو آورد بدان سو
آن سو که بیند آن کس کز درد مضطر آمد		با درد باش تا درد آن سوت ره نماید
پوشید دلق آدم امروز بر در آمد		آن پادشاه اعظم در بسته بود محکم

ای عاشقان شما را پیغام می‌رساند		آن ماه کو ز خوبی بر جمله می‌دواند
خط خوان کیست این جا کاین سطر را بخواند		سوی شما نبشت او بر روی بنده سطری
هر حرف آتشی نو در دل همی‌نشاند		نقشش ز زعفران است وین سطر سر جانست
لیک او گرفته حلقی ما را همی‌کشاند		کنجی و عشق و دلقی ما از کجا و خلقی
چوگان زلف ما را این سو همی‌دواند		بی دست و پا چو گویی سوی وییم غلطان
سوی خودم کشاند این سر بگو کی داند		چون این طرف دویدم چوگانش حمله آرد
در عین نیست هستم تا حکم خود براند		هر سو که هست مستم چوگان او پرستم
زیرا فسردگان را هم خواب وارهاند		گر زانک تو ملولی با خفتگان بنه سر
والله که در دو عالم نی درد و درد ماند		آن جا که شمس دینم پیدا شود به تبریز

دانی که کیست زنده آن کو ز عشق زاید		در عشق زنده باید کز مرده هیچ ناید
نری جمله نران با عشق کند آید		گرمی شیر غران تیزی تیغ بران
پای نگارکرده این راه را نشاید		در راه رهزنانند وین همرهان زنانند
کو رستم سرآمد تا دست برگشاید		طبل غزا برآمد وز عشق لشکر آمد
چون برق بجهد از تن یک لحظه‌ای نپاید		رعدش بغرد از دل جانش ز ابر قالب
کاین سر ز سربلندی بر ساق عرش ساید		هرگز چنین سری را تیغ اجل نبرد
غم‌های عالم او را شادی دل فزاید		هرگز چنین دلی را غصه فرونگیرد
عالم بدوست شیرین قاصد ترش نماید		دریا پیش ترش رو او ابر نوبهارست
منکر در این چراخور بسیار ژاژ خاید		شیرش نخواهد آهو آهوی اوست یاهو
گاهی منش ستایم گاه او مرا ستاید		در عشق جوی ما را در ما بجوی او را
دریای ما و من را چون قطره دررباید		تا چون صدف ز دریا بگشاید او دهانی

غوطی خوری چو ماهی در بحر ما چه باشد		گر ساعتی ببری ز اندیشه‌ها چه باشد
نوری شوی مقدس از جان و جا چه باشد		ز اندیشه‌ها نخسپی ز اصحاب کهف باشی
زین کاهدان بپری تا کهربا چه باشد		آخر تو برگ کاهی ما کهربای دولت
یک بار پاس داری آن عهد را چه باشد		صد بار عهد کردی کاین بار خاک باشم
گر رخ ز گل بشویی ای خوش لقا چه باشد		تو گوهری نهفته در کاه گل گرفته
ملک پدر بجویی ای بی‌نوا چه باشد		از پشت پادشاهی مسجود جبرئیلی
گر ظن نیک داری بر اولیا چه باشد		ای اولیای حق را از حق جدا شمرده
گر زین سپس نباشی از ما جدا چه باشد		جزوی ز کل بمانده دستی ز تن بریده
آنگه سری برآری از کبریا چه باشد		بی سر شوی و سامان از کبر و حرص خالی
در جنگ اگر نپیچی ای مرتضا چه باشد		از ذکر نوش شربت تا وارهی ز فکرت
که را اگر نیاری اندر صدا چه باشد		بس کن که تو چو کوهی در کوه کان زر جو

بشکست دام‌ها را بر لامکان برآمد		مرغی که ناگهانی در دام ما درآمد
وز درد هر دو عالم جوشید و بر سر آمد		از باده گزافی شد صاف صاف صافی
آن جا چو کرد منزل آن جاش خوشتر آمد		جان را چو شست از گل معراج برشد آن دل
وز وصف لاله رویان رویش مزعفر آمد		در عالم طراوت او یافت بس حلاوت
در نقش دین بماند والله که کافر آمد		زان ماه هر که ماند وین نقش را نخواند
زیرا برهنگان را خورشید زیور آمد		ز اوصاف خود گذشتم وز خود برهنه گشتم
این سر چو گشت قربان الله اکبر آمد		الله اکبر تو خوش نیست با سر تو
چون عشق با ملولی کشتی و لنگر آمد		هر جان باملالت دورست از این جلالت
در کم زنی مطلق از ذره کمتر آمد		ای شمس حق تبریز دل پیش آفتابت

هر سنگ دل در این ره قلب از گهر نداند		بیمار رنج صفرا ذوق شکر نداند
از ذوق صنعت خود ذوق دگر نداند		هر عنکبوت جوله در تار و پود آن چه
مستیش در سر افتد پا را ز سر نداند		وان کو ز چه برافتد در جام و ساغر افتد

از پاک می‌پذیرد در خاک می‌رساند		پیمانه ایست این جان پیمانه این چه داند
از عرش می‌ستاند بر فرش می‌فشاند		در عشق بی‌قرارش بنمودنست کارش
ای کاش آگهستی زان سو که می‌ستاند		باری نبود آگه زین سو که می‌رساند
کو خاک را زبان‌ها تا نکته‌ای جهاند		خاک از نثار جان‌ها تابان شده چو کان‌ها
کان بیشه جان ما را پنهان چه می‌چراند		تا دم زند ز بیشه زان بیشه همیشه
ای آه را پناه او ما را که می‌کشاند		این جا پلنگ و آهو نعره زنان که یا هو
شیری که خویش ما را از خویش می‌رهاند		شیری که خویش ما را جز شیر خویش ندهد
ما را به این فریب او تا بیشه می‌دواند		آن شیر خویش بر ما جلوه کند چو آهو
گر فاتحه شویم او از ناز برنخواند		چون فاتحه دهدمان گاهی فتوح و گه گه

وز روی همچو ماهت در مه شمار ماند		از چشم پرخمارت دل را قرار ماند
مر زهره فلک را کی کسب و کار ماند		چون مطرب هوایت چنگ طرب نوازد
آن سوی شهر ماند آن سو دیار ماند		یغمابک جمالت هر سو که لشکر آرد
گل‌ها به عقل باشد یا خار خار ماند		گلزار جان فزایت بر باغ جان بخندد
جز عشق هیچ کس را در سینه یار ماند		جاسوس شاه عشقت چون در دلی درآید
جانت کنار گیرد تن برکنار ماند		ای شاد آن زمانی کز بخت ناگهانی
دل تخت و بخت جوید یا ننگ و عار ماند		چون زان چنان نگاری در سر فتد خماری
در غار دل بتابد با یار غار ماند		می‌خواهم از خدا من تا شمس حق تبریز

دیدی که جمله رفتند تنها رهات کردند		ای آن که از عزیزی در دیده جات کردند
بفروختندت ارزان و اندک بهات کردند		ای یوسف امانت آخر برادرانت
راه اختیار کردند ترک حیات کردند		آن‌ها که این جهان را بس بی‌وفا بدیدند
کاین جمله حیله کردی ویشانت مات کردند		بسیار خصم داری پنهان و می‌نبینی
از مهر و از عنایت جمله دعات کردند		شاهان که نابدیدند چون حال تو بدیدند
مانند طفل دینه بی‌دست و پات کردند		با ساکنان سینه بنشین که اهل کینه
از رنگ همچو چنگی باری دوتات کردند		آن‌ها نهفتگانند وین‌ها که اهل رازند
کم جو وفا از این‌ها چون بی‌وفات کردند		اندیشه کن از آن‌ها کاندیشه‌هات دانند

دیوانگان بندی زنجیرها دریدند		یک خانه پر ز مستان مستان نو رسیدند
گویی قضا دهل زد بانگ دهل شنیدند		بس احتیاط کردیم تا نشنوند ایشان
ناگه قفس شکستند چون مرغ برپریدند		جان‌های جمله مستان دل‌های دل پرستان
یا رب چه باده خوردند یا رب چه مل چشیدند		مستان سبو شکستند بر خنب‌ها نشستند
من خویش را کشیدم ایشان مرا کشیدند		من دی ز ره رسیدم قومی چنین بدیدم
او را دگر کی بیند جز دیده‌ها که دیدند		آن را که جان گزیند بر آسمان نشیند
می تلخ از آن زمان شد خیکش از آن دریدند		یک ساقیی عیان شد آشوب آسمان شد

در خانه خیالت شاید که غم درآید		ای آنک پیش حسنت حوری قدم دو آید
شاید که با وجودت در ما عدم درآید		ای آنک هر وجودی ز آغاز از تو خیزد
تا کیقباد شادان با صد علم درآید		ای غم تو جمع می‌شو کاینک سپاه شادی
آن چنگ پرنوای خالی شکم درآید		ای دل مباش غمگین کاینک ز شاه شیرین
وان مطرب معانی اکنون به دم درآید		آن ساقی الهی آید ز بزم شاهی
اندر درم درافتی چون او درم درآید		ای غم چه خیره رویی آخر مرا نگویی
زان کس که جان فزایی او را سلم درآید		آخر شوم مسلم از آتش تو ای غم

جز نور بخش کردن خود از قمر چه آید		جز لطف و جز حلاوت خود از شکر چه آید
جز برگ و جز شکوفه از شاخ تر چه آید		جز رنگ‌های دلکش از گلستان چه خیزد
جز نقدهای روشن از کان زر چه آید		جز طالع مبارک از مشتری چه یابی
وز آب زندگانی اندر جگر چه آید		آن آفتاب تابان مر لعل را چه بخشد
بالله یکی نظر کن کاندر نظر چه آید		از دیدن جمالی کو حسن آفریند
زین سان که ما شدستیم از ما دگر چه آید		ماییم و شور مستی مستی و بت پرستی
بی خویش و بی‌خبر شو خود از خبر چه آید		مستی و مستتر شو بی‌زیر و بی‌زبر شو
درده می رواقی زین مختصر چه آید		چیزی ز ماست باقی مردانه باش ساقی
مجنون شویم مجنون از خواب و خور چه آید		چون گل رویم بیرون با جامه‌های گلگون
بنما فرشتگان را تو کز بشر چه آید		ای شه صلاح دین تو بیرون مشو ز صورت

زیرا به پیش دریا ماهی حقیر باشد		مر بحر را ز ماهی دایم گزیر باشد
در بحر قلزم حق ماهی کثیر باشد		مانند بحر قلزم ماهی نیابی ای جان
پیوسته طفل مسکین گریان شیر باشد		بحرست همچو دایه ماهی چو شیرخواره
میلی بود به رحمت فضل کبیر باشد		با این همه فراغت گر بحر را به ماهی
پایش ز روی نخوت فوق اثیر باشد		وان ماهیی که داند کان بحر طالب اوست
الا که رای ماهی آن را مشیر باشد		آن ماهیی که دریا کار کسی نسازد
وان بحر بی‌نهایت او را وزیر باشد		گویی ز بس عنایت آن ماهیست سلطان
هر قطره‌ای به قهرش مانند تیر باشد		گر هیچ کس ز جرات ماهیش خواند او را
روشنترک بیان کن تا دل بصیر باشد		تا چند رمز گویی رمزت تحیر آرد
کز وی زمین تبریز مشک و عبیر باشد		مخدوم شمس دینست هم سید و خداوند
در نرمی و لطافت همچون حریر باشد		گر خارهای عالم الطاف او ببینند
وز مستی جمالش از خود خبیر باشد		جانم مباد هرگز گر جانم از شرابش

غم قصد جان ما کرد گفتا خود این نباشد		گفتم مکن چنین‌ها ای جان چنین نباشد
چون خرده‌اش بسوزم گر خرده بین نباشد		غم خود چه زهره دارد تا دست و پا برآرد
صد دود از او برآرم گر آتشین نباشد		غم ترسد و هراسد ما را نکو شناسد
در خدمت مطیعان جز چون زمین نباشد		غم خصم خویش داند هم حد خویش داند
کی زهر زهره دارد تا انگبین نباشد		چون تو از آن مایی در زهر اگر درآیی
آن را خدای داند هر کس امین نباشد		در عین دود و آتش باشد خلیل را خوش
هر جنس جنس خود را چون همنشین نباشد		هر کس که او امین شد با غیب همنشین شد
خواهم که دست موسی در آستین نباشد		ای دست تو منور چون موسی پیمبر
ایاک نعبد ای جان بی‌نستعین نباشد		زیرا گل سعادت بی‌روی تو نروید

هر مرده‌ای ز گوری برجست و پیشش آمد		عید آمد و خوش آمد دلدار دلکش آمد
جان پاکشان بیاید کان یار سرکش آمد		دل را زبان بباید تا جان به چنگش آرد
مه در میان خرمن زان ترک مه وش آمد		جان غرق شهد و شکر از منبع نباتش
کب از جوار آتش همطبع آتش آمد		خاک از فروغ نفخش قبله فرشته آمد
گردون فرشتگان را زان روی مفرش آمد		جان و دل فرشته جفت هوای حق شد
بی نقش و بی‌جهات این شش سو منقش آمد		نر باش و صیقلی کن دل را و نقش برخوان
بر جیب پاک جیبان نورش مر شش آمد		آن لعل را در آخر در جیب خویش یابی
ز استون رحمت او دولت منعش آمد		ز افیون شربت او سرمست خفت بدعت
وی روسپید رویی کز وی مخمش آمد		ای هوشمند گوشی کو را کشید دستش
کان آسمان برون این پنج و این شش آمد		خاموش پنج نوبت مشنو ز آسمانی

دل را ز خواب برکن هنگام رفتن آمد		برجه ز خواب و بنگر نک روز روشن آمد
ترسم که عشق گوید کاین خواجه کودن آمد		تا کی اشارت آید تو ناشنوده آری
کز ثقل و از گرانی چون تل خرمن آمد		رفتند خوشه چینان وین خوشه چین نشسته

کاری که بی‌تو گیرم والله که زار ماند		گفتی که در چه کاری با تو چه کار ماند
جمله صداع گردد جمله خمار ماند		گر خمر خلد نوشم با جام‌های زرین
والله نه پود ماند والله نه تار ماند		در کارگاه عشقت بی‌تو هر آنچ بافم
حاشا که با چنین جو بر پل گذار ماند		تو جوی بی‌کرانی پیشت جهان چو پولی
با جنگ چار دشمن هرگز قرار ماند		عالم چهار فصلست فصلی خلاف فصلی
تا فصل‌ها بسوزد جمله بهار ماند		پیش آ بهار خوبی تو اصل فصل‌هایی

وقتی چنین به جانی جامی خرید باید		وقتی خوشست ما را لابد نبید باید
ما را مقام و مجلس عرش مجید باید		ما را نبید و باده از خم غیب آید
هر جا زحیر بینی از وی برید باید		هر جا فقیر بینی با وی نشست باید
ما را فقیر معنی چون بایزید باید		بگریز از آن فقیری کو بند لوت باشد
و آنک از حدث بزاید او را پلید باید		از نور پاک چون زاد او باز پاک خواهد
پیش چراغ یزدان آن را گزید باید		اما چو قلب و نیکو ماننده‌اند با هم
از بهر فتح این در در غم طپید باید		بر دل نهاد قفلی یزدان و ختم کردش
اصحاب خانه‌ها را فتح کلید باید		سگ چون به کوی خسبد از قفل در چه باکش
ما صوفیان جان را هر دم دو عید باید		سالی دو عید کردن کار عوام باشد
زایندگان نو را رزق جدید باید		جان گفت من مریدم زاینده جدیدم
آن را که تازه نبود او را قدید باید		ما را از آن مفازه عیشیست تازه تازه
زنده ز شخص مرده آخر بدید باید		ای آمده چو سردان اندر سماع مردان
ور زانک شاخ سبزی آخر خمید باید		گر زانک چوب خشکی جز ز آتشی نخنبی
بنهاد در دهانت آخر مکید باید		آن ذوق را گرفتم پستان مادر آمد
در روضه خموشان چندی چرید باید		خامش که در فصاحت عمر عزیز بردی
روزی دو در خموشی دم درکشید باید		ای شمس حق تبریز در گفتنم کشیدی

نی هر خسیس را شه رخسار می‌نماید		نی دیده هر دلی را دیدار می‌نماید
کز خار می‌رهاند گلزار می‌نماید		الا حقیر ما را الا خسیس ما را
زهد قدیم ما را خمار می‌نماید		دود سیاه ما را در نور می‌کشاند
تا چیست اینک او را بازار می‌نماید		هرگز غلام خود را نفروشد و نبخشد
صندوق درشدست او بیمار می‌نماید		شیریست پور آدم صندوق عالم اندر
کاری نماید اکنون بی‌کار می‌نماید		روزی که او بغرد صندوق را بدرد
هر چند کو به ظاهر در غار می‌نماید		صدیق با محمد بر هفت آسمانست
وین احولان خس را دوچار می‌نماید		یکیست عشق لیکن هر صورتی نماید
نور از درخت موسی چون نار می‌نماید		جمله گلست این ره گر ظاهرش چو خارست
گفتار نیست لیکن گفتار می‌نماید		آب حیات آمد وین بانگ سیلابست
دل آینه‌ست و رو را ناچار می‌نماید		سوگند خورده بودم کز دل سخن نگویم
در جنبش این و آن را دیوار می‌نماید		شمس الحقی که نورش بر آینه‌ست تابان
کان را به نوع دیگر عطار می‌نماید		هر طبله که گشایم زان قند بی‌کرانست

مرغت شکار گردد صید حلال گیرد		ای دل اگر کم آیی کارت کمال گیرد
بدری شود اگر چه شکل هلال گیرد		مه می‌دود چو آیی در ظل آفتابی
کاندر ره حقیقت ترک خیال گیرد		در دل مقام سازد همچون خیال آن کس
وان جان گوشمالی کو پای مال گیرد		کو آن خلیل گویا وجهت وجه حقا
مر چشم روشنان را از وی ملال گیرد		این گنده پیر دنیا چشمک زند ولیکن
اندر برش دل من کی پر و بال گیرد		گر در برم کشد او از ساحری و شیوه
بویش تباه گردد رنگش زوال گیرد		گلگونه کرده است او تا روی چون گلم را
مانند آفتابی نور جلال گیرد		رخ بر رخش منه تو تا رویت از شهنشه
صد آفتاب و مه را بر چرخ حال گیرد		چه جای آفتابی کز پرتو جمالش
آن کاین دلیل داند نی آن دلال گیرد		شویان اولینش بنگر که در چه حالند
کو عقل کاملی تا ترک جوال گیرد		ای صد هزار عاقل او در جوال کرده
کز خط سیه‌تر است او کاین خط و خال گیرد		خطی نوشت یزدان بر خد خوش عذاران
تا مه ز طلعت تو هر شام فال گیرد		از ابر خط برون آ وز خال و عم جدا شو

ما را چه جرم اگر کرمش با شما نکرد		لطفی نماند کان صنم خوش لقا نکرد
خوبی که دید در دو جهان کو جفا نکرد		تشنیع می‌زنی که جفا کرد آن نگار
حسنش همه وفاست اگر او وفا نکرد		عشقش شکر بس است اگر او شکر نداد
بنمای صفه‌ای که رخش پرصفا نکرد		بنمای خانه‌ای که از او نیست پرچراغ
چون آن به هم رسید کسیشان جدا نکرد		این چشم و آن چراغ دو نورند هر یکی
نظاره جمال خدا جز خدا نکرد		چون روح در نظاره فنا گشت این بگفت
حق جز ز رشک نام رخش والضحی نکرد		هر یک از این مثال بیانست و مغلطه است
بر فانیی نتافت که آن را بقا نکرد		خورشیدروی مفخر تبریز شمس دین

بی ابر و بی‌غبار در آن مه نظر کنند		قومی که بر براق بصیرت سفر کنند
وز دامگاه صعب به یک تک عبر کنند		در دانه‌های شهوتی آتش زنند زود
بزم و سرای گلشن جای دگر کنند		از خارخار این گر طبع آن طرف روند
شاهان روح زو سر از این کوی درکنند		بر پای لولیان طبیعت نهند بند
دستی چنین گشاده که تا شور و شر کنند		پای خرد ببسته و اوباش نفس را
کو صور عشق تا سر از این گور برکنند		اجزای ما بمرده در این گورهای تن
از نور عشق مس وجود تو زر کنند		مسیست شهوت تو و اکسیر نور عشق
سردا جماعتی که حدیث هنر کنند		انصاف ده که با نفس گرم عشق او
آیند و زله‌های گران مایه جز کنند		چون صوفیان گرسنه در مطبخ خرد
تا طوطیان شوند و شکار شکر کنند		زاغان طبع را تو ز مردار روزه ده
شاید که آتشان طبیعت شرر کنند		در ظل میرآب حیات شکرمزاج
از غیرت ملاحت او کور و کر کنند		از رشک نورها است که عقل کمال را
آن دیده را به مهر ابد بی‌خبر کنند		جز حق اگر به دیدن او غمزه‌ای کند
کاجزای خاک از گذرش زیب و فر کنند		فخر جهان و دیده تبریز شمس دین
گر صد هزار بارش زیر و زبر کنند		اندر فضای روح نیابند مثل او
تا روز را به دور حوادث سپر کنند		خالی مباد از سر خورشید سایه‌اش

کز من نمی‌شکیبد و با من خوش است عود		آتش پریر گفت نهانی به گوش دود
کاندر فنای خویش بدیدست عود سود		قدر من او شناسد و شکر من او کند
اندر گشایش عدم آن عقدها گشود		سر تا به پای عود گره بود بند بند
ای فانی و شهید من و مفخر شهود		ای یار شعله خوار من اهلا و مرحبا
اندر عدم گریز از این کور و زان کبود		بنگر که آسمان و زمین رهن هستی اند
نحسی بود گریزان از دولت و سعود		هر جان که می‌گریزد از فقر و نیستی
صلحی فکن میان من و محو ای ودود		بی محو کس ز لوح عدم مستفید نیست
نی در فزایش آمد و نی رست از رکود		آن خاک تیره تا نشد از خویشتن فنا
نی قد سرو یافت نه زیبایی خدود		تا نطفه نطفه بود و نشد محو از منی
آن گاه عقل و جان شود و حسرت حسود		در معده چون بسوزد آن نان و نان خورش
نی زر و نقره گشت و نی ره یافت در نقود		سنگ سیاه تا نشد از خویشتن فنا
اندر نماز قامه بود آنگهی قعود		خواریست و بندگیست پس آنگه شهنشهیست
یک بار نیستی را هم باید آزمود		عمری بیازمودی هستی خویش را
هر جا که دود آمد بی‌آتشی نبود		طاق و طرنب فقر و فنا هم گزاف نیست
چون از گزافه او دل و دستار ما ربود		گر نیست عشق را سر ما و هوای ما
هر صبح سوی مکتب یوفون بالعهود		عشق آمدست و گوش کشانمان همی‌کشد
تا سینه را بشوید از کینه و جحود		از چشممؤمنآب ندم می‌کند روان
کز خواب برجه و بستان ساغر خلود		تو خفته‌ای و آب خضر بر تو می‌زند
ز اصحاب کهف باش هم ایقاظ و رقود		باقیش عشق گوید با تو نهان ز من

گلگونه بین که بر رخ گلنار می‌رود		بلبل نگر که جانب گلزار می‌رود
منصوروار خوش به سر دار می‌رود		میوه تمام گشته و بیرون شده ز خویش
کاندر بهار شاه به ایثار می‌رود		اشکوفه برگ ساخته نهر نثار شاه
در خون دیده غرق به کهسار می‌رود		آن لاله‌ای چو راهب دل سوخته بدرد
گل آن وفا چو دید سوی خار می‌رود		نه ماه خار کرد فغان در وفای گل
کاین جا حدیث دیده و دیدار می‌رود		ماندست چشم نرگس حیران به گرد باغ
چون آتشی که در دل احرار می‌رود		آب حیات گشته روان در بن درخت
بر عشق گرمدار به بازار می‌رود		هر گلرخی که بود ز سرما اسیر خاک
بنوشت باغ و مرغ به تکرار می‌رود		اندر بهار وحی خدا درس عام گفت
هر یک گرفته خلعت و ادرار می‌رود		این طالبان علم که تحصیل کرده‌اند
گل جندره زده به خریدار می‌رود		گویی بهار گفت که الله مشتریست
زودتر ز جمله بی‌دل و دستار می‌رود		گل از درون دل دم رحمان فزون شنید
یاد آورد ز وصل و سوی یار می‌رود		دل در بهار بیند هر شاخ جفت یار
آن جا حدیث زر به خروار می‌رود		ای دل تو مفلسی و خریدار گوهری
کان جا حدیث جان به انبار می‌رود		نی نی حدیث زر به خروار کی کنند
وین نفس ناطقه سوی گفتار می‌رود		این نفس مطمئنه خموشی غذای اوست

تلخی غم به لذت آن جام می‌رود		جانا بیار باده که ایام می‌رود
نی نفس کوردل که سوی دام می‌رود		جامی که عقل و روح حریف و جلیس اوست
وسواس و غم چو دود سوی بام می‌رود		با جام آتشین چو تو از در درآمدی
بر آب و گل بساز که هنگام می‌رود		گر بر سرت گلست مشویش شتاب کن
وان خام را بپز که سخن خام می‌رود		آن چیز را بجوش که او هوش می‌برد
هر یک بدان نشاط چنین رام می‌رود		زان باده داده‌ای تو به خورشید و ماه و چرخ
از کرم مست گشته به اکرام می‌رود		والله که ذره نیز از آن جام بیخودست
صبر و قرار و توبه و آرام می‌رود		آرام بخش جان را زان می که از تفش
آن مادر رحیم بر ایتام می‌رود		چون بوی وی رسد به خماران بود چنانک
خورشیدوار جام کرم عام می‌رود		امروز خاک جرعه می سیر سیر خورد
خون از بدن به شیشه حجام می‌رود		سوی کشنده آید کشته چنانک زود
این رحمت خدای به ارحام می‌رود		چون کعبه که رود به در خانه ولی
در بیخودی به کعبه به یک گام می‌رود		تا مست نیست از همه لنگان سپس ترست
چون مست شد چه چاره که خودکام می‌رود		تا باخودست راز نهان دارد از ادب
چون خاطرش به باده بدنام می‌رود		خاموش و نام باده مگو پیش مرد خام

در چشم‌های مست تو نقاش چون نهاد		چندان حلاوت و مزه و مستی و گشاد
زیرا مسیح وار خدا قدرتش بداد		چشم تو برگشاید هر دم هزار چشم
کان چشمشان بصارت نو از چه راه داد		وان جمله چشم‌ها شده حیران چشم او
سوگند خورد و گفت مرا نیست هیچ یاد		گفتم به آسمان که چنین ماه دیده‌ای
دیگر سخن مگوی اگر هست اتحاد		اکنون ببند دو لب و آن چشم برگشا

در چشم‌های مست تو نقاش چون نهاد		چندان حلاوت و مزه و مستی و گشاد
زیرا خدا ز قدرت خود قدرتش بداد		چشمت بیافرید به هر دم هزار چشم
که صد هزار رحمت بر چشم‌هات باد		وان جمله چشم‌ها شده حیران چشم تو
هر جان که دید چشم تو را گفت داد داد		بر تخت سلطنت بنشستست چشم تو
سوگند خورد و گفت مرا نیست هیچ یاد		گفتم که چشم چرخ چنین چشم هیچ دید

یک یک برد شما را آنک مرا ببرد		به حرم به خود کشید و مرا آشنا ببرد
وان را که بود برگ کهی کهربا ببرد		آن را که بود آهن آهن ربا کشید
عیسی مهتری را جذب سما ببرد		قانون لنگری به ثری گشت منجذب
هر مس اسعدی را هم کیمیا ببرد		هر حس معنوی را در غیب درکشید
آن کس که رخت خویش سوی انبیا ببرد		از غارت فنا و اجل ایمنست و دور
کو شمع حسن را ز ملاء در خلاء ببرد		آن چشم نیک را نرسد هیچ چشم بد
کنچ از قضا رسید به طالب قضا ببرد		ما از قضا به قاضی حاجت گریختیم
حسن و جمال آن مه نیکولقا ببرد		این‌ها گذشت ای خنک آن دل که ناگهش

پیراهنی ندوخت که آن را قبا نکرد		خیاط روزگار به بالای هیچ مرد
دامان زر دهند و خرند از بلیس درد		بنگر هزار گول سلیم اندر این جهان
تو می خوری از آن و رخت می‌کنند زرد		گل‌های رنگ رنگ که پیش تو نقل‌هاست
آخر کنار مرده کند جان و جسم سرد		ای مرده را کنار گرفته که جان من
خواهی شدن به وقت اجل بی‌مراد فرد		خود با خدای کن که از این نقش‌های دیو
کاین بستریست عاریه می‌ترس از نورد		پاها مکش دراز بر این خوش بساط خاک
پرهیز از آن حریف که هست اوستاد نرد		مفکن گزافه مهره در این طاس روزگار
می‌جو سوار را به نظر در میان گرد		منگر به گرد تن بنگر در سوار روح
گلزار اگر نباشد پس از کجاست ورد		رخسارها چون گل لابد ز گلشنیست
بهر نمونه آمد این نیست بهر خورد		سیب زنخ چو دیدی می‌دان درخت سیب
چاوش پادشاه براند تو را که برد		همت بلند دار که با همت خسیس
چون ناطقه ملایکه بر سقف لاجورد		خاموش کن ز حرف و سخن بی‌حروف گوی

دل می‌جهد نشانه که دلدار می‌رسد		چشمم همی‌پرد مگر آن یار می‌رسد
وین بلبل از نواحی گلزار می‌رسد		این هدهد از سپاه سلیمان همی‌پرد
بفروش خویش را که خریدار می‌رسد		جامی بخر به جانی ور زانک مفلسی
وان چشم اشکبار به دیدار می‌رسد		آن گوش انتظار خبر نوش می‌کند
آن پاره پاره رفته به یک بار می‌رسد		آن دل که پاره پاره شد و پاره‌هاش خون
نک زخمه نشاط به هر تار می‌رسد		قد چو چنگ را که دلش تار تار شد
گل‌های خوش عذار سوی خار می‌رسد		آن خارخار باغ و تقاضاش رد نشد
اینک سپاه وصل به زنهار می‌رسد		آن زینهار گفتن عاشق تهی نبود
کز سوی مصر قند به قنطار می‌رسد		نک طوطیان عشق گشادند پر و بال
از بیم آنک شحنه قهار می‌رسد		شهر ایمنست جمله دزدان گریختند
کآمد خبر که جعفر طیار می‌رسد		چندین هزار جعفر طرار شب گریخت
زیرا صفات خالق جبار می‌رسد		فاش و صریح گو که صفات بشر گریخت
سلطان نوبهار به ایثار می‌رسد		ای مفلسان باغ خزان راهتان بزد
خاموش کاین حجاب ز گفتار می‌رسد		در خامشیست تابش خورشید بی‌حجاب

سوسن چو ذوالفقار علی آبدار شد		آمد بهار خرم و رحمت نثار شد
نه ماه گشت حامله زان بی‌قرار شد		اجزای خاک حامله بودند از آسمان
صحرا پر از بنفشه و که لاله زار شد		گلنار پرگره شد و جوبار پرزره
بگشاد سر و دست که وقت کنار شد		اشکوفه لب گشاد که هنگام بوسه گشت
در رو کشید ابر و ز دل شرمسار شد		گلزار چرخ چونک گلستان دل بدید
شد مستجاب دعوت او گلعذار شد		آن خار می‌گریست که ای عیب پوش خلق
هر شاخ و هر درخت از او تاجدار شد		شاه بهار بست کمر را به معذرت
گر در دو دست موسی یک چوب مار شد		هر چوب در تجمل چون بزم میر گشت
تا منکر قیامت بی‌اعتبار شد		زنده شدند بار دگر کشتگان دی
چون لطف روح بخش خدا یار غار شد		اصحاب کهف باغ ز خواب اندرآمدند
آن سو که وقت خواب روان را مطار شد		ای زنده گشتگان به زمستان کجا بدیت
آن سو که هر شبی نظر و انتظار شد		آن سو که هر شبی بپرد این حواس و روح
بدری منور آمد و شمع دیار شد		مه چون هلال بود سفر کرد آن طرف
لنگ و ملول رفت و سحر راهوار شد		این پنج حس ظاهر و پنج دگر نهان
کز باد گفت راه نظر پرغبار شد		بربند این دهان و مپیمای باد بیش

بی تیغ می‌برد سر و بی‌دار می‌کشد		این عشق جمله عاقل و بیدار می‌کشد
یار کسی شدیم که او یار می‌کشد		مهمان او شدیم که مهمان همی‌خورد
چونمؤمنی بدید چو کفار می‌کشد		چون یوسفی بدید چو گرگان همی‌درد
یا گر کشد به رحم و به هنجار می‌کشد		ما دل نهاده‌ایم که دلداریی کند
گر چه به غمزه عاشق بسیار می‌کشد		نی نی که کشته را دم او جان همی‌دهد
تلخی مکن که دوست عسل وار می‌کشد		هل تا کشد تو را نه که آب حیات اوست
شاهان برگزیده و احرار می‌کشد		همت بلند دار که آن عشق همتی
شب را به تیغ صبح گهردار می‌کشد		ما چون شبیم ظل زمین و وی آفتاب
شحنه صبوح آمد و طرار می‌کشد		زنگی شب ببرد چو طرار عقل ما
رومی روزشان به یکی بار می‌کشد		شب شرق تا به غرب گرفته سپاه زنگ
چون بلبلم جدایی گلزار می‌کشد		حاصل مرا چو بلبل مستی ز گلشنیست

شفتالوی بدزدم او خود نخفته بود		خفته نمود دلبر گفتم ز باغ زود
از دست شیر صید کجا سهل درربود		خندید و گفت روبه آخر به زیرکی
الا مگر که ابر نماید به خویش جود		مر ابر را که دوشد و آن جا که دررسد
فضل خدای بخشد معدوم را وجود		معدوم را کجاست به ایجاد دست و پا
داد سلام نبود الا که در قعود		معدوم وار بنشین زیرا که در نماز
کآتش قیام دارد و آب است در سجود		بر آتش آب چیره بود از فروتنی
خاموش چند چند بخواهیش آزمود		چون لب خموش باشد دل صدزبان شود

آزاد سرو بین که چه سان بنده می‌شود		امروز مرده بین که چه سان زنده می‌شود
کز روح و علم و عشق چه آکنده می‌شود		پوسیده استخوان و کفن‌های مرده بین
چون عندلیب مست چه گوینده می‌شود		آن حلق و آن دهان که دریدست در لحد
جان را به تیغ عشق فروشنده می‌شود		آن جان به شیشه‌ای که ز سوزن همی‌گریخت
از شهد شیر بین که چه جوشنده می‌شود		بسیار دیده‌ای که بجوشد ز سنگ آب
کز وی هزار قافله فرخنده می‌شود		امروز کعبه بین که روان شد به سوی حاج
امروز شوره بین که چه روینده می‌شود		امروز غوره بین که شکر بست از نشاط
کز وی کلوخ و سنگ تو جنبنده می شود		می‌خند ای زمین که بزادی خلیفه‌ای
هر جا که گریه ایست کنون خنده می‌شود		غم مرد و گریه رفت بقای من و تو باد
بی داس و تیش خار تو برکنده می‌شود		آن گلشنی شکفت که از فر بوی او
پاینده گشت و دید که پاینده می‌شود		پاینده گشت خضر که آب حیات دید
جان را بقاست تن چو قبا ژنده می‌شود		پاینده عمر باد روان لطیف ما
زیرا شکر به گفت پراکنده می‌شود		خاموش و خوش بخسپ در این خرمن شکر
هم نیشکر ز لطف خروشنده می‌شود		من خامشم ولیک ز هیهای طوطیان

بهر تست خدمت و سجده و سلام عید		گر عید وصل تست منم خود غلام عید
از غایت حلاوت نام تو نام عید		تا نام تو شنیدم شد سرد بر دلم
تا ما ز گنج وصل تو بدهیم وام عید		ای شاد آن زمان که درآید وصال تو
صبحی شود ز صبح جمال تو شام عید		تا آفتاب چهره زیبات دررسید
ای پرتو خیال تو بوده امام عید		در یمن و در سعادت و در بخت و در صفا
وی دیده خویشتن ز تو قایم خرام عید		ای سجده‌ها به پیش درت واجبات عید
تا کام جان روا شود از جام و کام عید		جام شراب وصل تو پر کن ز فضل خود
در وی کجا رسد به دو صد سال گام عید		اندر رکاب تو چو روان‌ها روا شوند
جانم دوید پیش و گرفته لگام عید		آمد ز گرد راه تو این عید و مژده داد
این فرو این جلالت و این لطف عام عید		دانست کز خدیو اجل شمس دین بود
خود کی شوند دلشدگان تو رام عید		لیکن کجاست فر و جمال تو بی‌نظیر
بر تو حرام باشد بی‌شبهه تو جام عید		تبریز با شراب چنان صدر نامدار

درده شراب و واخرام از بیم و از امید		تا چند خرقه بردرم از بیم و از امید
کاندیشه‌هاست در سرم از بیم و از امید		پیش آر جام آتش اندیشه سوز را
بنما که زیر لنگرم از بیم و از امید		کشتی نوح را که ز طوفان امان ماست
رخسارزرد چون زرم از بیم و از امید		آن زر سرخ و نقد طرب را بده که من
کآخر چو حلقه بر درم از بیم و از امید		در حلقه ز آنچ دادی در حلق من بریز
کاین دم به رنگ دیگرم از بیم و از امید		بار دگر به آب ده این رنگ و بوی را
کاندر هوای کوثرم از بیم و از امید		ز آبی که آب کوثر اندر هوای اوست
کزر مثال بتگرم از بیم و از امید		در عین آتشم چو خلیلم فرست آب
کز چشم‌ها نهانترم از بیم و از امید		کوری چشم بد تو ز چشمم نهان مشو
مانند این غزل ترم از بیم و از امید		در آفتاب روی خودم دار زانک من

یا رب به طوطیان چه شکرها همی‌دهند		امسال بلبلان چه خبرها همی‌دهند
کان شاخه‌های خشک چه برها همی‌دهند		در باغ‌ها درآی تو امسال و درنگر
وان را که تاج رفت کمرها همی‌دهند		مقراض در میان نه و خلعت همی‌برند
بی زحمت مصادره زرها همی‌دهند		بی منت کسی همه بر نقره می‌زنند
وان را که گوهرست گهرها همی‌دهند		هر دل که تشنه‌ست به دریا همی‌برند
تا برشمار موی تو سرها همی‌دهند		این تحفه دیده‌اند که عشاق روزگار
سودا همی‌خرند و هنرها همی‌دهند		این نور دیده‌اند که دیوانگان راه

بستان خوشست لیک چو گلزار بر دهد		صحرا خوشست لیک چو خورشید فر دهد
خورشید را برای مصالح سفر دهد		خورشید دیگریست که فرمان و حکم او
او را نمی‌رسد که رود مال و زر دهد		بوسه به او رسد که رخش همچو زر بود
سوی شکرلبی که به ایشان شکر دهد		بنگر به طوطیان که پر و بال می‌زنند
ما را شکرلبیست که چیزی دگر دهد		هر کس شکرلبی بگزیده‌ست در جهان
ما را شهنشهیست که ملک و ظفر دهد		ما را شکرلبیست شکرها گدای اوست
قانع مشو ز شاه که تاج و کمر دهد		همت بلند دار اگر شاه زاده‌ای
تا پاره‌های خاک تو لعل و گهر دهد		برکن تو جامه‌ها و در آب حیات رو
کو دلبری نماید و خون جگر دهد		بگریز سوی عشق و بپرهیز از آن بتی
نقاش جسم جان را غیبی صور دهد		در چشم من نیاید خوبی هیچ خوب
آن مرغ را که عقل ز کوثر خبر دهد		کی آب شور نوشد با مرغ‌های کور
گر ماه آن ببیند در حال سر دهد		خود پر کند دو دیده ما را به حسن خویش
حاشا ز دیده‌ای که خدایش نظر دهد		در دیده گدای تو آید نگار خاک
ما را ز عقل جزوی راه و عبر دهد		خامش ز حرف گفتن تا بوک عقل کل

وز آسمان سپیده کافور بردمید		صبح آمد و صحیفه مصقول برکشید
تا جایگاه ناف به عمدا فرودرید		صوفی چرخ خرقه و شال کبود خویش
از تخت ملک زنگی شب را فروکشید		رومی روز بعد هزیمت چو دست یافت
آمد شدیست دایم و راهیست ناپدید		زان سو که ترک شادی و هندوی غم رسید
ناگه سپاه قیصر روم از کجا رسید		یا رب سپاه شاه حبش تا کجا گریخت
آنک از شراب عشق ازل خورد یا چشید		زین راه نابدید معما کی بو برد
حیران شدست روز که خوبش که آفرید		حیران شدست شب که کی رویش سیاه کرد
نیمی دگر چرنده شد و زان همی‌چرید		حیران شده زمین که چو نیمیش شد گیاه
نیمی حریص پاکی و نیمی دگر پلید		نیمیش شد خورنده و نیمیش خوردنی
ای غم بکش مرا که حسینم توی یزید		شب مرد و زنده گشت حیاتست بعد مرگ
کس را بها نبود همو خود ز خود خرید		گوهر مزاد کرد که این را کی می‌خرد
هر شام قدر شد ز تو هر روز روز عید		امروز ساقیا همه مهمان تو شدیم
کاندیشه را نبرد جز عشرت جدید		درده ز جام باده که یسقون من رحیق
خود را چو گم کنند بیابند آن کلید		رندان تشنه دل چو به اسراف می‌خورند
با نوح و لوط و کرخی و شبلی و بایزید		پهلوی خم وحدت بگرفته‌ای مقام
تا آن شراب در سر و رگ‌های جان دوید		خاموش کن که جان ز فرح بال می‌زند

صد بحر سلطنت ز تطاول سراب شد		صد مصر مملکت ز تعدی خراب شد
صد بخت نیم خواب به کلی به خواب شد		صد برج حرص و بخل به خندق دراوفتاد
وان ماه زنگ ظلم به زیر حجاب شد		آن شاهراه غیب بر آن قوم بسته بود
در نوحه اوفتاد و به گریه سحاب شد		وان چشم کو چو برق همی‌سوخت خلق را
در آتش خدای کنون او کباب شد		وان دل که صد هزار دل از وی کباب بود
او را از این سیاست شه فتح باب شد		ای شاد آن کسی که از این عبرتی گرفت
سودش نداشت سخره صد اضطراب شد		چون روز گشت و دید که او شب چه کرده بود
زیرا دعای نوح به شب مستجاب شد		چون بخت روسپید شب اندر دعا گذار

وین دل دیوانه باز روی به صحرا نهاد		آه که بار دگر آتش در من فتاد
وز دل من هر طرف چشمه خون برگشاد		آه که دریای عشق بار دگر موج زد
دود گرفت آسمان آتش من یافت باد		آه که جست آتشی خانه دل درگرفت
یا رب فریاد رس ز آتش دل داد داد		آتش دل سهل نیست هیچ ملامت مکن
سوی دلم طلب طلب وز غم من شاد شاد		لشکر اندیشه‌ها می‌رسد از بیشه‌ها
صبر گزیدی و یافت جان تو جمله مراد		ای دل روشن ضمیر بر همه دل‌ها امیر
چشم تو سوی خداست چشم همه بر تو باد		چشم همه خشک و تر مانده در همدگر
بر همه پاینده باد سایه رب العباد		دست تو دست خدا چشم تو مست خدا
این همه از عشق زاد عشق عجب از چه زاد		ناله خلق از شماست آن شما از کجاست
ای که ندیده چو تو عشق دگر کیقباد		شمس حق دین تویی مالک ملک وجود

طبل بقا کوفتند ملک مخلد رسید		جامه سیه کرد کفر نور محمد رسید
بار دگر مه شکافت روح مجرد رسید		روی زمین سبز شد جیب درید آسمان
خیز که بار دگر آن قمرین خد رسید		گشت جهان پرشکر بست سعادت کمر
شرح دل احمدی هفت مجلد رسید		دل چو سطرلاب شد آیت هفت آسمان
گفت به اقبال تو نفس مقید رسید		عقل معقل شبی شد بر سلطان عشق
مژده همچون شکر در دل کاغد رسید		پیک دل عاشقان رفت به سر چون قلم
هین ز لحد برجهید نصر مؤید رسید		چند کند زیر خاک صبر روان‌های پاک
وقت شد ای مردگان حشر مجدد رسید		طبل قیامت زدند صور حشر می‌دمد
آمد آواز صور روح به مقصد رسید		بعثر ما فی القبور حصل ما فی الصدور
کز سوی نیک اختران اختر اسعد رسید		دوش در استارگان غلغله افتاده بود
در پی او زهره جست مست به فرقد رسید		رفت عطارد ز دست لوح و قلم درشکست
گفتم خیرست گفت ساقی بیخود رسید		قرص قمر رنگ ریخت سوی اسد می‌گریخت
کودک هم کودکست گو چه به ابجد رسید		عقل در آن غلغله خواست که پیدا شود
چون نظرش جان ماست عمر مؤبد رسید		خیز که دوران ماست شاه جهان آن ماست
رقص جمل کرد قاف عیش ممدد رسید		ساقی بی‌رنگ و لاف ریخت شراب از گزاف
فتنه بلقیس را صرح ممرد رسید		باز سلیمان روح گفت صلای صبوح
کحل دل و دیده در چشم مرمد رسید		رغم حسودان دین کوری دیو لعین
خیز بگو مطربا عشرت سرمد رسید		از پی نامحرمان قفل زدم بر دهان

این دو که هر دو یکیست جز که همان یک مباد		جان من و جان تو بود یکی ز اتحاد
ز آتش بادی بزاد در سر ما رفت باد		فرد چرا شد عدد از سبب خوی بد
از سبب باد بود آنک جدایی بزاد		گشت جدا موج‌ها گر چه بد اول یکی
چون دو شود پادشاه شهر رود در فساد		جام دوی درشکن باده مده باد را
هر طرفی شب ز عجز شمع و چراغی نهاد		روز فضیلت گرفت زانک یکی شمع داشت
کی بود آن دم که رب ماند و فانی عباد		گر چه ز رب العباد هر نفسی رحمتست

مژده که آن بوطرب داد طرب‌ها بداد		پرده دل می‌زند زهره هم از بامداد
آنچ کفش داد دوش ما و تو را نوش باد		بحر کرم کرد جوش پنبه برون کن ز گوش
از سر ما کم مباد سایه این کیقباد		عشق همایون پیست خطبه به نام ویست
وان دگرش زینهار او هو رب العباد		روی خوشش چون شرار خوی خوشش نوبهار
می‌کشدم ابروار عشق تو چون تندباد		ز اول روز این خمار کرد مرا بی‌قرار
بست سر زلف بست خواجه ببین این گشاد		دست دل از رنج رست گر چه دلارام مست
رو که مراد جهان می‌کشدم بی‌مراد		می‌کشدم موکشان من ترش و سرگران
شکر کز آن گشت باز تا به مقام اوفتاد		عقل بر آن عقل ساز ناز همی‌کرد ناز
شکر که دودل نماند یک دله شد دل نهاد		پای به گل بوده‌ام زانک دودل بوده‌ام
بگسلم این ریسمان بازروم در معاد		لاف دل از آسمان لاف تن از ریسمان
هیچ کسی هست کو آرد آن را به یاد		دلبر روز الست چیز دگر گفت پست
ساخته خویش را من ندهم در مزاد		گفت به تو تاختم بهر خودت ساختم
گفتم من کیستم گفت مراد مراد		گفتم تو کیستی گفت مراد همه
محو شده پیش ذات دل به سخن چون فتاد		مفتعلن فاعلات رفته بدم از صفات
از مدد این سه داد یافت زمانه سداد		داد دل و عقل و جان مفخر تبریزیان

دولت بار دگر در رخ ما رو گشاد		بار دگر آمدیم تا شود اقبال شاد
گشت جهان تازه روی چشم بدش دور باد		سرمه کشید این جهان باز ز دیدار ما
عقل ز دستان عشق ناله کنان داد داد		عشق ز زنجیر خویش جست و خرد را گرفت
داد نیابد خرد چونک چنین فتنه زاد		مریم عشق قدیم زاد مسیحی عجب
دل چو چنین خوان بدید پای به خون درنهاد		باز دو صد قرص ماه بر سر آن خوان شکست
تا که بقا یافته‌ست عاشق کون و فساد		دولت بشتافته‌ست چون نظرت تافته‌ست
عالم ای شاه جان بی‌رخ خوبت مباد		مفخر تبریزیان شمس حق ای خوش نشان

بهر رسن بازیش لولیکان آمدند		از رسن زلف تو خلق به جان آمدند
رقص کنان گرد ماه نورفشان آمدند		در دل هر لولیی عشق چو استاره‌ای
سروقدان چون چنار دست زنان آمدند		در هوس این سماع از پس بستان عشق
تا که چنین لقمه‌ها سوی دهان آمدند		بین که چه ریسیده‌ایم دست که لیسیده‌ایم
وز تتق آن عروس شاه جهان آمدند		لولیکان قنق در کف گوشه تتق
سینه گشاده به ما بهر امان آمدند		شاه که در دولتش هر طرفی شاهدی
گر چه که از تیر غمز سخته کمان آمدند		شیوه ابرو کند هر نفسی پیش ما
زیر لحاف ازل نیک نهان آمدند		شب رو و عیار باش بر سر هر کوی از آنک
ترک دکان خواندند چونک به کان آمدند		جانب تبریز در شمس حقم دیده‌اند

جان نبرد خود ز شیر روبه کور و کبود		روبهکی دنبه برد شیر مگر خفته بود
این چه که روباه لنگ دنبه ز شیری ربود		قاصد ره داد شیر ور نه کی باور کند
شیر فلک هم بر او پنجه نیارد گشود		گوید گرگی بخورد یوسف یعقوب را
از دل ما کی برد میمنه دیو حسود		هر نفس الهام حق حارس دل‌های ماست
در ره حق هر کی کاشت دانه جو جو درود		دست حق آمد دراز با کف حق کژ مباز
هر کی بترساندت روی به حق آر زود		هر که تو را کرد خوار رو به خدایش سپار
گوش کشان آردت رنج به درگاه جود		غصه و ترس و بلا هست کمند خدا
آب ز دیده روان بر رخ زردت چو رود		یارب و یارب کنان روی سوی آسمان
صبح گشاده نقاب ذلک یوم الخلود		سبزه دمیده ز آب بر دل و جان خراب
لاف خدایی کجا دردهدی آن عنود		گر سر فرعون را درد بدی و بلا
کفر شد ایمان و دید چونک بلا رو نمود		چون دم غرقش رسید گفت اقل العبید
تا تن فرعون وار پاک شود از جحود		رنج ز تن برمدار در تک نیلش درآر
باش بر او جبرئیل دود برآور ز عود		نفس به مصرست امیر در تک نیلست اسیر
راز نخواهد گشا تا نکشد نار و دود		عود بخیلست او بو نرساند به تو
رو ترش از توست عشق سرکه نشاید فزود		مفخر تبریز گفت شمس حق و دین نهفت

در دل و در دیده‌ها همچو نظر می‌رود		زهره من بر فلک شکل دگر می‌رود
جان به سوی ناوکش همچو سپر می‌رود		چشم چو مریخ او مست ز تاریخ او
گر خبرستش چرا فوق قمر می‌رود		ابروی چون سنبله بی‌خبرست از مهش
چون سوی تو آفتاب جمله به سر می‌رود		ذره چرا شد سوار بر سر کره هوا
غافل از آن کاین فلک زیر و زبر می‌رود		آن زحل از ابلهی جست زبردستیی
زین شب و روز او نهان همچو سحر می‌رود		دل ز شب زلف تو دید رخ همچو روز
کرد ندا در جهان کی به سفر می‌رود		ترک فلک گاو را بر سر گردون ببست
این قدرش فهم نی کو به قدر می‌رود		جامه کبود آسمان کرد ز دست قضا
کابر چو مشک سقا بهر مطر می‌رود		خاک دهان خشک را رعد بشارت دهد
آخر ای بی‌یقین بهر بشر می‌رود		اختر و ابر و فلک جنی و دیو و ملک
کان صنم حله پوش سوی بصر می‌رود		پنبه برون کن ز گوش عقل و بصر را مپوش
نقش جهان جانب نقش نگر می‌رود		نای و دف و چنگ را از پی گوشی زنند
کاین نظر ناریت همچو شرر می‌رود		آن نظری جو که آن هست ز نور قدیم
شه سوی شه می‌رود خر سوی خر می‌رود		جنس رود سوی جنس بس بود این امتحان
خشک چو هیزم شود زیر تبر می‌رود		هر چه نهال ترست جانب بستان برند
شکر که در باغ عشق جوی شکر می‌رود		آب معانی بخور هر دم چون شاخ تر
چونش بگویی مرو لنگ بتر می‌رود		بس کن از این امر و نهی بین که تو نفس حرون
جان صدفست و سوی بحر گهر می‌رود		جان سوی تبریز شد در هوس شمس دین

ای خنک آن را که او روی شما را ندید		روی تو چون روی مار خوی تو زهر قدید
پای پر از خار شد دست یکی گل نچید		من شده مهمان تو در چمن جان تو
خار تو ما را بکشت مار تو ما را گزید		ای مثل خارپشت گرد تو خار درشت
بر دبه عاشق شدم در دبه زیت پلید		با تو موافق شدم با تو منافق شدم

نیم شبی ناگهان صبح قیامت دمید		صبحدمی همچو صبح پرده ظلمت درید
آنچ زبانی نگفت بی‌سر و گوشی شنید		واسطه‌ها را برید دید به خود خویش را
لیک کجا ذوق آن کو کندت ناپدید		پوست بدرد ز ذوق عشق چو پیدا شود
باز کند قفل را فقر مبارک کلید		فقر ببرده سبق رفته طبق بر طبق
فقر زده خیمه‌ای زان سوی پاک و پلید		کشته شهوت پلید کشته عقلست پاک
فقر چو شیخ الشیوخ جمله دل‌ها مرید		جمله دل عاشقان حلقه زده گرد فقر
گفت حقش پر شدی گفت که هل من مزید		چونک به تبریز چشم شمس حقم را بدید

جلوه گلشن به باغ همچو نگاران رسید		دی شد و بهمن گذشت فصل بهاران رسید
شاخ گل سرخ را وقت نثاران رسید		زحمت سرما و دود رفت به کور و کبود
لطف خدا یار شد دولت یاران رسید		باغ ز سرما بکاست شد ز خدا دادخواست
معطی صاحب عمل سیم شماران رسید		آمد خورشید ما باز به برج حمل
همچو گل خوش کنار وقت کناران رسید		طالب و مطلوب را عاشق و معشوق را
زرگر بخشایشش وام گزاران رسید		بر مثل وام دار جمله به زندان بدند
خوف تتاران گذشت مشک تتاران رسید		جمله صحرا و دشت پر ز شکوفه‌ست و کشت
آمد میر شکار صید شکاران رسید		هر چه بمردند پار حشر شدند از بهار
بلبل سرمست ما بهر خماران رسید		آن گل شیرین لقا شکر کند از خدا
اصل طرب‌ها بزاد شیره فشاران رسید		وقت نشاط‌ست و جام خواب کنون شد حرام
از ره جان ساقی خوب عذاران رسید		جام من از اندرون باده من موج خون

دست بدار از طعام مایده جان رسید		آمد شهر صیام سنجق سلطان رسید
قلب ضلالت شکست لشکر ایمان رسید		جان ز قطیعت برست دست طبیعت ببست
ز آتش والموریات نفس به افغان رسید		لشکر والعادیات دست به یغما نهاد
مرده از او زنده شد چونک به قربان رسید		البقره راست بود موسی عمران نمود
تن همه قربان کنیم جان چو به مهمان رسید		روزه چو قربان ماست زندگی جان ماست
زانک چنین ماه صبر بود که قرآن رسید		صبر چو ابریست خوش حکمت بارد از او
چون در زندان شکست جان بر جانان رسید		نفس چو محتاج شد روح به معراج شد
چون ز ملک بود دل باز بدیشان رسید		پرده ظلمت درید دل به فلک برپرید
بر سر چاه آب گو یوسف کنعان رسید		زود از این چاه تن دست بزن در رسن
دست بشو کز فلک مایده و خوان رسید		عیسی چو از خر برست گشت دعایش قبول
آن سخن و لقمه جو کان به خموشان رسید		دست و دهان را بشو نه بخور و نه بگو

دل سبد آمد مکن هر سقطی در سبد		نیک بدست آنک او شد تلف نیک و بد
یابد او هستی باقی بیرون ز حد		آنک تواضع کند نگذرد از حد خویش
کآخر صندوق تو نیست یقین جز لحد		وا کن صندوق زر بر سر ایمان فشان
پر مکنش از مس شهوت و حرص و حسد		تو لحد خویش را پر کن از زر صدق
چون بدهی تو همان دانک شود بر تو رد		هر چه تو را غیر تو آن بدهد رد کنی
ترس ز ویل لکل جمع مالاوعد		قلب میاور بدانک غره کنی مشتری
گفت خدا نفس را بسته امش فی کبد		آنک گشادی نمود نفس تو را تنگیست

صورت بستان نهان بوی گلستان بدید		نعره آن بلبلان از سوی بستان رسید
فعل صبا ظاهرست لیک صبا را که دید		باد صبا می‌وزد از سر زلف نگار
عمر ابد تازه کرد در دم عمر قدید		این دم عیسی به لطف عمر ابد می‌دهد
آتش دل می‌فروخت دیگ هوس می‌پزید		مژده دولت رسید در حق هر عاشقی
کز سر پستان عشق نور الستش مزید		نور الست آشکار بر همه عشاق زد
کل زمان لکم خلعه روح جدید		ان طبیب الرضا بشر اهل الهوی
من رشاء سید لیس له من ندید		بشرهم نظره یتبعهم نضره
شمس حق و دین شده بر همه بختی مزید		لطف خداوند جان مفخر تبریزیان

مور فروشد به گور چتر سلیمان رسید		وسوسه تن گذشت غلغله جان رسید
نوح به کشتی نشست جوشش طوفان رسید		این فلک آتشی چند کند سرکشی
رستم خنجر کشید سام و نریمان رسید		چند مخنث نژاد دعوی مردی کند
مار کنند از فریب موسی و ثعبان رسید		جادوکانی ز فن چند عصا و رسن
گردن گرگان شکست یوسف کنعان رسید		درد به پستی نشست صاف ز دردی برست
جان شد و جان بقا از بر جانان رسید		صبح دروغین گذشت صبح سعادت رسید
چاره دیگر نبود رحمت رحمان رسید		محنت ایوب را فاقه یعقوب را
شحنه کی باشد بگو چون شه و سلطان رسید		دزد کی باشد چو رفت شحنه ایمان به شهر
طاق طرنبین و طاق طاق شوم کان رسید		صدق نگر بی‌نفاق وصل نگر بی‌فراق
جان خداخوان بمرد جان خدادان رسید		مفتعلن فاعلات جان مرا کرد مات
باد کرم بروزید حرف پریشان رسید		میوه دل می‌پزید روح از او می‌مزید

زانک بلندت کند تا بتواند فکند		غره مشو گر ز چرخ کار تو گردد بلند
لایق قربان نشد تا نشد آن گوسفند		قطره آب منی کز حیوان می‌زهد
کس نزند بر سرش بیهده زخم کلند		توده ذرات ریگ تا نشود کوه سخت
تا نشود پا روان کس نشود پای بند		تا نشود گردنی گردن کس غل ندید
زهر بدان کس دهند کوست معود به قند		پس سبقت رحمتی در غضبی شد پدید
آتش نفروزد او شعله نگردد بلند		برگ که رست از زمین تا که درختی نشد
از پی خرما بدانک خار ورا کس نکند		باش چو رز میوه دار زور و بلندی مجو
نقش درختان شگرف صورت میوه نژند		از پی میوه ضعیف رسته درختان زفت
جسم به دل قایمست بی‌خلل و بی‌گزند		دل مثل اولیاست استن جسم جهان
تا به کی انکار غیب غیب نگر چند چند		قوت جسم پدید هست دل ناپدید

هر کی خورد خون خلق زشت و سیه دل شود		شرح دهم من که شب از چه سیه دل بود
دود سیاهی ظلم بر دل شب می‌دمد		چون جگر عاشقان می‌خورد این شب به ظلم
نیم شبی بر فلک راه بزن بر رصد		عاقله شب تویی بازرهانش ز ظلم
ای که جهان فراخ بی‌تو چو گور و لحد		تا برهد شب ز ظلم ما برهیم از ظلام
چونک بتابد ز تو پرتو نور احد		شب همه روشن شود دوزخ گلشن شود
جرعه خون دلم تا به شفق می‌رسد		سینه کبودی چرخ پرتو سینه منست
بولهب غم ببست گردن من در مسد		فارغ و دلخوش بدم سرخوش و سرکش بدم
جان پی غم هم دوان زانک غمش می‌کشد		تیر غم تو روان ما هدف آسمان
لطف تو پاینده باد بر سر جان تا ابد		جانم اگر صافیست دردی لطف توست
راه زن از ریگ ره بود فزون در عدد		قافله عصمتت گشت خفیر ار نه خود
بر سر غم می‌زند شادی تو صد لگد		سر به خس اندرکشید مرغ غم از بیم آنک
شاید اگر جان من دیگ هوس‌ها پزد		چشم چپم می‌پرد بازو من می‌جهد
جانب غنچه صبی باد صبا می‌وزد		جان مثل گلبنان حامله غنچه‌هاست
زانک چنین لقمه‌ای خورد و زبان می‌گزد		زود دهانم ببند چون دهن غنچه‌ها

گفت شهنشه خموش جانب ما می‌رود		بانگ زدم من که دل مست کجا می‌رود
پس دل من از برون خیره چرا می‌رود		گفتم تو با منی دم ز درون می‌زنی
سوی خیال خطا بهر غزا می‌رود		گفت که دل آن ماست رستم دستان ماست
هیچ مگو هر طرف خواهد تا می‌رود		هر طرفی کو رود بخت از آن سو رود
گه چو دعا رسول سوی سما می‌رود		گه مثل آفتاب گنج زمین می‌شود
گه به گلستان جان همچو صبا می‌رود		گاه ز پستان ابر شیر کرم می‌دهد
سبزه و گل می‌دمد جوی وفا می‌رود		بر اثر دل برو تا تو ببینی درون
آن سر و پای همه بی‌سر و پا می‌رود		صورت بخش جهان ساده و بی‌صورتست
هست وفای وفا گر به جفا می‌رود		هست صواب صواب گر چه خطایی کند
تن به فنا می‌رود دل به بقا می‌رود		دل مثل روزنست خانه بدو روشنست
با همه آمیخت دل گر چه جدا می‌رود		فتنه برانگیخت دل خون شهان ریخت دل
کیسه جوزا برید همچو سها می‌رود		سحر خدا آفرید در دل هر کس پدید
کیسه شد و جان پی کیسه ربا می‌رود		با تو دلا ابلهیست کیسه نگه داشتن
سحر اثر کی کند ذکر خدا می‌رود		گفتم جادو کسی سست بخندید و گفت
سحر خوشت هم تک حکم قضا می‌رود		گفتم آری ولیک سحر تو سر خداست
پوست بر او نیست اینک پیش شما می‌رود		دایم دلدار را با دل و جان ماجراست
بانگ کنان کز برون اسب سقا می‌رود		اسب سقاست این بانگ دراست این

باغ مرا نخل و برگ و بار نه این بود		یار مرا عارض و عذار نه این بود
قاعده اهل این دیار نه این بود		عهدشکن گشته‌اند خاصه و عامه
پرورش و عهد یار غار نه این بود		روح در این غار غوره وار ترش چیست
طمع من از یار بردبار نه این بود		سیل غم بی‌شمار بار و خرم برد
راتبه میر پخته کار نه این بود		از جهت من چه دیگ می‌پزد آن یار
کینه نهان داشت و آشکار نه این بود		دام نهان کرد و دانه ریخت به پیشم
شرط امینی و مستشار نه این بود		ناصح من کژ نهاد و برد ز راهم
منبت آن شهره نوبهار نه این بود		در چمن عیش خار از چه شکفته‌ست
سایسی و عدل شهریار نه این بود		شحنه شد آن دزد من ببست دو دستم
خوی چو تو کوه باوقار نه این بود		مهل ندادی که عذر خویش بگویم
رایحه ناف مشکبار نه این بود		می‌رسدم بوی خون ز گفت درشتش
وان شتر مست خوش عیار نه این بود		نوش تو را ذوق و طعم و لطف نه این بود
زر من آن نقد خوش عیار نه این بود		پیش شه افغان کنم ز خدعه قلاب
لیک شهم را خزینه دار نه این بود		شاه چو دریا خزینه‌اش همه گوهر
شاه شکور مرا نثار نه این بود		بس که گله‌ست این نثار و جمله شکایت

ولی مکش تو چو تیرش که از کمان بگریزد		بگیر دامن لطفش که ناگهان بگریزد
به نقش حاضر باشد ز راه جان بگریزد		چه نقش‌ها که ببازد چه حیله‌ها که بسازد
در آب چونک درآیی بر آسمان بگریزد		بر آسمانش بجویی چو مه ز آب بتابد
چو در مکانش بجویی به لامکان بگریزد		ز لامکانش بخوانی نشان دهد به مکانت
یقین بدان که یقین وار از گمان بگریزد		نه پیک تیزرو اندر وجود مرغ گمانست
که آن نگار لطیفم از این و آن بگریزد		از این و آن بگریزم ز ترس نی ز ملولی
ز بیم باد خزانی ز بوستان بگریزد		گریزپای چو بادم ز عشق گل نه گلی که
که گفت نیز نتانی که آن فلان بگریزد		چنان گریزد نامش چو قصد گفتن بیند
ز لوح نقش بپرد ز دل نشان بگریزد		چنان گریزد از تو که گر نویسی نقشش

گر این درخت بخندد از آن بهار چه باشد		اگر دمی بنوازد مرا نگار چه باشد
حیات نو بپذیرد تن نزار چه باشد		وگر به پیش من آید خیال یار که چونی
گرم به مهر بخواند که ای شکار چه باشد		شکار خسته اویم به تیر غمزه جادو
اگر رسم به لب دوست کوزه وار چه باشد		چو کاسه بر سر آبم ز بی‌قراری عشقش
اگر به وصل گشاید دمی کنار چه باشد		کنار خاک ز اشکم چو لعل و گوهر پر شد
ز بهر ماهی جان را هزار بار چه باشد		بگفت چیست شکایت هزار بار گشادم
به پیش اشتر مستش یکی مهار چه باشد		من از قطار حریفان مهار عقل گسستم
یکی شتر کم گیری از این قطار چه باشد		اگر مهار گسستم وگرچه بار فکندم
اگر بجست یکی نکته از هزار چه باشد		دلم به خشم نظر می‌کند که کوته کن هین
دو نام بود و یکی جان دو یار غار چه باشد		چو احمدست و ابوبکر یار غار دل و عشق
چو شد یکی به فشردن دگر شمار چه باشد		انار شیرین گر خود هزار باشد وگر یک
الف چو شد ز میانه ببین خمار چه باشد		خمار و خمر یکستی ولی الف نگذارد
در آن نمایش موزون ز کار و بار چه باشد		چو شمس مفخر تبریز ماه نو بنماید

ز روی پشت و پناهی که پشت‌ها همه رو شد		ز سر بگیرم عیشی چو پا به گنج فروشد
کجا برآید آن دل که کوی عشق فروشد		دگر نشینم هرگز برای دل که برآید
به سوی عشق گریزم که جمله فتنه از او شد		موکلان چو آتش ز عشق سوی من آیند
به دست ساقی نابش مگر سرم چو کدو شد		که در سرم ز شرابش نه چشم ماند نه خوابش
چو لقمه کردم خود را مرا چو عشق گلو شد		به خوان عشق نشستم چشیدم از نمک او
که آب گشت سبویم چو آب جان به سبو شد		سبو به دست دویدم به جویبار معانی
چو دید بر در خویشم ز بام زود فروشد		نماز شام برفتم به سوی طرفه رومی
که بام و خانه و بنده به جملگی همه او شد		سر از دریچه برون کرد چو شعله‌های منور
ز شمس مفخر تبریز سوخت جان و همو شد		نهیم دست دهان بر که نازکست معانی

تو هم به صلح گرایی اگر خدا بگمارد		اگر مرا تو نخواهی دلم تو را نگذارد
که تا سعادت و دولت که را به تخت برآرد		هزاران عاشق داری به جان و دل نگرانت
که آنچ رشک شهان شد گدا امید چه دارد		ز عشق عاشق مفلس عجب فتند لئیمان
عجب مدار ز تشنه که دل به آب سپارد		عجب مدار ز مرده که از خدا طلبد جان
و یا ز چشم اسیری که اشک غربت بارد		عجب مدار ز کوری که نور دیده بجوید
که هر که بیند رویم دعا به خاطر آرد		ز بس دعا که بکردم دعا شدست وجودم
مهم مس چه برآید چو کیمیا نگذارد		سلام و خدمت کردم مرا بگفت که چونی
چگونه می‌شود انگور گر کفش نفشارد		چگونه باشد صورت به وفق فکر مصور

درخت‌های حقایق از آن بهار چه می‌شد		ز باد حضرت قدسی بنفشه زار چه می‌شد
خدای داند کاین دل در آن دیار چه می‌شد		دل از دیار خلایق بشد به شهر حقایق
هوای نور صبوح و شراب نار چه می‌شد		ز های و هوی حریفان ز نای و نوش ظریفان
در آن مقام تحیر ز روی یار چه می‌شد		هزار بلبل مست و هزار عاشق بی‌دل
ز بوسه‌های چو شکر در آن کنار چه می‌شد		چو عشق در بر سیمین کشید عاشق خود را
عجب که گل چه چشید و عجب که خار چه می‌شد		در آن طرف که ز مستی تو گل ز خار ندانی
به بارگاه تجلی ز کار و بار چه می‌شد		میان خلعت جانان قبول عشق خرامان
به نور یک نظر عشق هر چهار چه می‌شد		به باد و آتش و آب و به خاک عشق درآمد
ز شعله‌های لطیفش درخت و بار چه می‌شد		چو شمس مفخر تبریز زد آتشی به درختی

رسید کار به جایی که عقل خیره بماند		شدم ز عشق به جایی که عشق نیز نداند
چو عقل بسته شد این جا بگو کیش برهاند		هزار ظلم رسیده ز عقل گشت رهیده
که او نشست نیابد تو را کجا بنشاند		دلا مگر که تو مستی که دل به عقل ببستی
که عشق وقت نظاره نثار جان بفشاند		متاع عقل نشانست و عشق روح فشانست
چو عشق با تو نباشد به روزنش نرساند		هزار جان و دل و عقل گر به هم تو ببندی
ولیک کوشش می‌کن که کوششت بپزاند		به روی بت نرسی تو مگر به دام دو زلفش
ولی به هر سر کویی تو را چو کبک دواند		چو باز چشم تو را بست دست اوست گشایش
غلام خفتن اویم که هیچ خفته نماند		هر آنک بالش دارد ز آستان عنایت
هزار آهوی دیگر ز شیر او برهاند		میانه گیرد آهو میانه دل شیری
هزار مرغ گرفته ز دام او بپراند		چو در درونه صیاد مرغ یافت قبولی
چو شاه ماه به میدان چرخ اسب دواند		هر آن دلی که به تبریز و شمس دین شده باشد

چو زشت بود به صورت به خوی زشت فزون شد		گرفت خشم ز بستان سرخری و برون شد
چو قازغان تهی بد به کنج خانه نگون شد		چون دل سیاه بد و قلب کوره دید و سیه شد
نمود جنبش عاریه بازرفت و سکون شد		چو ژیوه بود به جنبش نبود زنده اصلی
ز سرکشی و ز مکرش دلش قنینه خون شد		نیافت صیقل احمد ز کفر بولهب ار چه
چو آینه بنمایم کی رام شد کی حرون شد		فروکشم به نمد در چو آینه رخ فکرت
که خاطرم نفسی عقل گشت و گاه جنون شد		منم که هجو نگویم به جز خواطر خود را
به آب و گل نشد آن شهر من به کن فیکون شد		مرا درونه تو شهری جدا شمر به سر خود
که آن چه کرد و کجا رفت و این ز وسوسه چون شد		سخن ندارم با نیک و بد من از بیرون
همیشه بود نظرهای کژنگر نه کنون شد		خموش کن که هجا را به خود کشد دل نادان

مکش تو کشته خود را مکن بتا که نشاید		مده به دست فراقت دل مرا که نشاید
ایا نموده وفاها مکن جفا که نشاید		مرا به لطف گزیدی چرا ز من برمیدی
برون مکن ز تن من چنین قبا که نشاید		بداد خازن لطفت مرا قبای سعادت
ز ما تو روی مگردان مده قفا که نشاید		مثال دل همه رویی قفا نباشد دل را
ز بعد گفتن آری مگو چرا که نشاید		حدیث وصل تو گفتم بگفت لطف تو کری
مگوی تلخ سخن‌ها به روی ما که نشاید		تو کان قند و نباتی نبات تلخ نگوید
نهان مکن تو در این شب چراغ را که نشاید		بیار آن سخنانی که هر یکیست چو جانی
غم آتشیست نه در جا مگو کجا که نشاید		غمت که کاهش تن شد نه در تنست نه بیرون
میان این دو مسافر مکن جدا که نشاید		دلم ز عالم بی‌چون خیالت از دل از آن سو
مخور به رنج به تنها بگو صلا که نشاید		مبند آن در خانه به صوفیان نظری کن
مرو به جز که مجرد بر خدا که نشاید		دلا بخسب ز فکرت که فکر دام دل آمد

زبان تو به طبیبی بگرد او گردد		چو درد گیرد دندان تو عدو گردد
شکسته بند همه گرد آن کدو گردد		یکی کدو ز کدوها اگر شکست آرد
همیشه خاطر او گرد آن سبو گردد		ز صد سبو چو سبوی سبوگری برد آب
تو پادشاهی و لطف تو بنده جو گردد		شکستگان تویم ای حبیب و نیست عجب
که زهر از او چو شکر خوب و خوب خو گردد		به قند لطف تو کاین لطف‌ها غلام ویند
فرشته خو شود آن دیو و ماه رو گردد		اگر حلاوت لاحول تو به دیو رسد
چو طاعت آن گنه از دل گناه شو گردد		عنایتت گنهی را نظر کند به رضا
چو خون که در تن آهوست مشک بو گردد		پلید پاک شود مرده زنده مار عصا
کجا چو خاطر گمراه سو به سو گردد		رونده‌ای که سوی بی‌سوییش ره دادی
هر آنک از تو پری یافت بر علو گردد		تو جان جان جهانی و نام تو عشق است
روا نباشد کو گرد گفت و گو گردد		خمش که هر کی دهانش ز عشق شیرین شد
نشاید و نتواند که گرد جو گردد		خموش باش که آن کس که بحر جانان دید

ز بهر یک دو گدا خویشتن گدا سازد		چه پادشاست که از خاک پادشا سازد
که تا تو را بدهد ملک و متکا سازد		باقرضواالله کدیه کند چو مسکینان
به درد درنگرد درد را دوا سازد		به مرده برگذرد مرده را حیات دهد
چو آب را بدهد جوش از او هوا سازد		چو باد را فسراند ز باد آب کند
که او به عاقبتش عالم بقا سازد		نظر مکن به جهان خوار کاین جهان فانیست
مسی نگر که به هر لحظه کیمیا سازد		ز کیمیا عجب آید که زر کند مس را
دکان عشق طلب کن که دلگشا سازد		هزار قفل گر هست بر دلت مهراس
هزار صورت زیبا برای ما سازد		کسی که بی‌قلم و آلتی به بتخانه
چه صورتست که بهر خدا خدا سازد		هزار لیلی و مجنون ز بهر ما برساخت
که صیقل کرمش آینه صفا سازد		گر آهنست دل تو ز سختی‌اش مگری
ز مار و مور حریفان خوش لقا سازد		ز دوستان چو ببری به زیر خاک روی
نه لحظه لحظه ز عین جفا وفا سازد		نه مار را مدد و پشت دار موسی ساخت
که دم به دم چه خیالات دلربا سازد		درون گور تن خود تو این زمان بنگر
که تا زنخ نزند کس که او کجا سازد		چو سینه بازشکافی در او نبینی هیچ
که حق ز سنگ دو صد چشمه رضا سازد		مثل شدست که انگور خور ز باغ مپرس
ز غیب سازد نه از پستی و علا سازد		درون سنگ بجویی ز آب اثر نبود
که صد هزار بلی گو خود از او لا سازد		ز بی‌چگونه و چون آمد این چگونه و چون
عجب مدار عصا را که اژدها سازد		دو جوی نور نگر از دو پیه پاره روان
عجب کسی که ز سوراخ کهربا سازد		در این دو گوش نگر کهربای نطق کجاست
چو خواجه را بکشد باز از او سرا سازد		سرای را بدهد جان و خواجه ایش کند
ضمیر خواجه وطنگه ز کبریا سازد		اگر چه صورت خواجه به زیر خاک شدست
ولیک خواجه ز نقش دگر قبا سازد		به چشم مردم صورت پرست خواجه برفت
که تا خدای تو را مدحت و ثنا سازد		خموش کن به زبان مدحت و ثنا کم گوی

به بام فقر و یقین هیچ نردبان نرسد		بر آستانه اسرار آسمان نرسد
هزار اختر و مه اندر آن گمان نرسد		گمان عارف در معرفت چو سیر کند
ز بلبلان ببرید و به گلستان نرسد		کسی که جغدصفت شد در این جهان خراب
به دانک بسته شود جان او به کان نرسد		هر آن دلی که به یک دانگ جو جوست ز حرص
که حس چو گشت مکانی به لامکان نرسد		علف مده حس خود را در این مکان ز بتان
به لاله زار و به مرعای ارغوان نرسد		که آهوی متأنس بماند از یاران
برو محال مجو کت همین همان نرسد		به سوی عکه روی تا به مکه پیوندی
از آن پیاز دم ناف آهوان نرسد		پیاز و سیر به بینی بری و می‌بویی
که در ضمیر هدی دل رسد زبان نرسد		خموش اگر سر گنجینه ضمیرستت

گمان مبر که مرا درد این جهان باشد		به روز مرگ چو تابوت من روان باشد
به دوغ دیو درافتی دریغ آن باشد		برای من مگری و مگو دریغ دریغ
مرا وصال و ملاقات آن زمان باشد		جنازه‌ام چو ببینی مگو فراق فراق
که گور پرده جمعیت جنان باشد		مرا به گور سپاری مگو وداع وداع
غروب شمس و قمر را چرا زبان باشد		فروشدن چو بدیدی برآمدن بنگر
لحد چو حبس نماید خلاص جان باشد		تو را غروب نماید ولی شروق بود
چرا به دانه انسانت این گمان باشد		کدام دانه فرورفت در زمین که نرست
ز چاه یوسف جان را چرا فغان باشد		کدام دلو فرورفت و پر برون نامد
که های هوی تو در جو لامکان باشد		دهان چو بستی از این سوی آن طرف بگشا

که سخت دست درازند بسته پات کنند		نگفتمت مرو آن جا که مبتلات کنند
چو درفتادی در دام کی رهات کنند		نگفتمت که بدان سوی دام در دامست
که عقل را هدف تیر ترهات کنند		نگفتمت به خرابات طرفه مستانند
به هر پیاده شهی را به طرح مات کنند		چو تو سلیم دلی را چو لقمه بربایند
کهت کنند و دو صد بار کهربات کنند		بسی مثال خمیرت دراز و گرد کنند
اگر روی چو جگربند شوربات کنند		تو مرد دل تنکی پیش آن جگرخواران
که کوه قاف شوی زود در هوات کنند		تو اعتماد مکن بر کمال و دانش خویش
چو ز آب و گل گذری تا دگر چه‌هات کنند		هزار مرغ عجب از گل تو برسازند
مثال شخص خیالیت بی‌جهات کنند		برون کشندت از این تن چنان که پنبه ز پوست
ز رنج‌ها برهانند و مرتضات کنند		چو در کشاکش احکام راضیت یابند
حشیشی‌اند و همین لحظه ژاژخات کنند		خموش باش که این کودنان پست سخن

که باز نوبت آن شد که توبه‌ها شکنند		بگو به گوش کسانی که نور چشم منند
که غمزه‌های دلارام طبل حسن زنند		هزار توبه و سوگند بشکنند آن دم
به غیر شنگی و مستی بیا بگو چه کنند		چو یار مست خرابست و روز روز طرب
که این دم ار که قافی هم از بنت بکنند		به گوش هوش بگفتم به آب روی برو
کنون به کوی خرابات جمله بوالحسن اند		ز بس که خرقه گرو برد پیر باده فروش
نواز تنتن تنتن که جمله بی‌تو تنند		بگیر مطرب جانی قنینه کانی
که غیر حلقه عشاق جمله ممتحنند		مقیم همچو نگین شو به حلقه عشاق
همه زنند به معنی ببین زنان چه زنند		به جان جمله مردان که هر که عاشق نیست
همه تنند نگه کن فروتنان چه تنند		به جان جمله جان‌ها که هر کش آن جان نیست
خسان سیاه گلیمند اگر چه یاسمنند		خموش باش که گفتی از این سپیتر چیست

تو نفخ صوری یا خود قیامت موعود		ز بانگ پست تو ای دل بلند گشت وجود
ز ذوق و لذت آواز و نغمه داوود		شنوده‌ام که بسی خلق جان بداد و بمرد
کز آن بمرد و از این زنده می‌شود موجود		شها نوای تو برعکس بانگ داوودست
هزار حلقه ربا را چو حلقه او بربود		ز حلق نیست نوایت ولیک حلقه رباست
که از پگاه تو امروز مولعی به سرود		دلا تو راست بگو دوش می کجا خوردی
که آن ز روح معلاست نی ز جسم فرود		سرود و بانگ تو زان رو گشاد می‌آرد
که هر که تخم نکو کشت دخل بد ندرود		چو بند جسم نگشتی گشاد جان دیدی
مرود هیچ کسی دید بی‌درخت مرود		یقین که بوی گل فقر از گلستانیست
خنک کسی که گشادی بیافت چشم گشود		خنک کسی که چو بو برد بوی او را برد
دلش چو دیده یعقوب خسته واشد زود		خنک کسی که از این بوی کرته یوسف
خدای گفت که انسان لربه لکنود		ز ناسپاسی ما بسته است روزن دل
ولی چو پی نبری کز کجاست سود چه سود		تو سود می طلبی سود می‌رسد از یار
که در هوای ویست آفتاب و چرخ کبود		ستاره ایست خدا را که در زمین گردد
که من ستاره سعدم ز من بجو مقصود		بسا سحر که درآید به صومعه مؤمن
به صد مقامم یابند چون خیال خدود		ستاره‌ام که من اندر زمینم و بر چرخ
فرشتگان را روحم ستارگان را بود		زمینیان را شمعم سماییان را نور
اگر چه جزو نمایم مراست کل وجود		اگر چه ذره نمایم ولیک خورشیدم
به آسمان منگر سوی من نگر بین جود		اگر چه قبله حاجات آسمان بوده‌ست
بلیس وار که خود بس بود خدا مسجود		ز روی نخوت و تقلید ننگ دارد از او
تو احولی و دو می‌بینی از ضلال و جحود		جواب گویدش آدم که این سجود او راست
میان اختر دولت میان چشم حسود		ز گرد چون و چرا پرده‌ای فرود آورد
ز من نماندی تنها ز حضرتی مردود		ستاره گوید رو پرده تو افزون باد
بدین حجاب ندیدی خلیل را نمرود		بسا سال و جوابی که اندر این پرده‌ست
که دی چو جان بده‌اند این زمان چو گرگ عنود		چه پرده است حسد ای خدا میان دو یار
به سجده بام سموات و ارض می‌پیمود		چه پرده بود که ابلیس پیش از این پرده
به گونه گونه مناجات مهر می‌افزود		به رغبت و به نشاط و به رقت و به نیاز
که آن همه پر و بالش بدین حدث آلود		ز پرده حسدی ماند همچو خر بر یخ
حدیث می‌نشنود و حدث همی‌پالود		ز مسجد فلکش راند رو حدث کردی
بیا که بحث کنیم ای خدای فرد ودود		چرا روم به چه حجت چه کرده‌ام چه سبب
ضلالت و ثنی و مسیحیان و یهود		اگر به دست تو کردی که جمله کرده تست
چنان کنم که نبینی ز خلق یک محمود		مرا چه گمره کردی مراد تو این بود
وگر نه قعر فرورو چو لنگر مشدود		بگفت اگر بگذارم برآ به کوه بلند
اگر نه مسخ شدستی ز لعنت مورود		تو را چه بحث رسد با من ای غراب غروب
نخواهمش که بود عابد چو ما معبود		خری که مات تو گردد ببرد از در ما
کجا گذارد نور و کجا رود سوی دود		ولی کسی که به دستش چراغ عقل بود
بگفت باد نتاند چراغ صدق ربود		بگفت من به دمی آن چراغ را بکشم
بسوزد آن سر و ریشش چو هیزم موقود		هر آنک پف کند او بر چراغ موهبتم
ز بعد فرقت آمد به طالع مسعود		هزار شکر خدا را که عقل کلی باز
سپند چه که بسوزیم خویش را چون عود		همه سپند بسوزیم بهر آمدنش
به کوه طور چه آریم کاه دودآلود		چو خویش را بنمود او ز خویش خود ببریم
درون خاک مقیمان عالم محدود		چو موش و مار شدستیم ساکن ظلمت
چه برخوریم از آن رفتن کژ مفسود		چو موش جز پی دزدی برون نه‌ایم از خاک
چو گربه طالع خوانش شود جمله اسود		چو موش ماش رها کرد اژدهاش کنی
نهان شوند به خاک اندرون به حبس خلود		خدای گربه بدان آفرید تا موشان
بد از زمانه دم گیر راه دم مسدود		دم مسیح غلام دمت که پیش از تو
همه جهانش ببخشید چون بر او بخشود		همه کسان کس آنند کش کسی کرد او
که تار او نبود نطق و بانگ و حرفش پود		خموش باش که گفتار بی‌زبان داری
هزار کافر و مؤمن نهاد سر به سجود		چو سر ز سجده برآورد شمس تبریزی

خبر ببر بر بیچارگان که چاره رسید		بیا که ساقی عشق شراب باره رسید
شراب همچو عقیقش به سنگ خاره رسید		امیر عشق رسید و شرابخانه گشاد
شکاف کرد و به طفلان گاهواره رسید		هزار چشمه شیر و شکر روان شد از او
صلوه خیر من النوم از آن مناره رسید		هزار مسجد پر شد چو عشق گشت امام
گشاده هل سر خم را که دردخواه رسید		بریز دیگ حلیماب را که کاسه رسید
زحل ز پرده هفتم پی نظاره رسید		چو آفتاب جمالش به خاکیان درتافت
شدیم جمله منجم چو آن ستاره رسید		شدیم جمله فریدون چو تاج او دیدیم
شدیم جمله پیاده چو او سواره رسید		شدیم جمله برهنه چو عشق او زد راه
بدان طمع دل پرخون پاره پاره رسید		چو پاره پاره درآمد به لطف آن دلبر
شتاب کن که پی گوش گوشواره رسید		بده زبان و همه گوش شو در این حضرت

که خواجه هر چه بکاری تو را همان روید		درخت و برگ برآید ز خاک این گوید
که چیست قیمت مردم هر آنچ می‌جوید		تو را اگر نفسی ماند جز که عشق مکار
که آب بهر وی آمد که دست و رو شوید		بشو دو دست ز خویش و بیا بخوان بنشین
به سوی خانه نیاید گزاف می‌پوید		زهی سلیم که معشوق او به خانه اوست
وگر خر است بهل تا کمیز خر بوید		به سوی مریم آید دوانه گر عیسیست
چرا نباشد لمتر چرا نیفزوید		کسی که همره ساقیست چون بود هشیار
کسی که مرده ندارد بگو چرا موید		کسی که کان عسل شد ترش چرا باشد
که گلرخیش به کف گیرد و بینبوید		تو را بگویم پنهان که گل چرا خندد
نسیج را که خدا بافت آن نفرسوید		بگو غزل که به صد قرن خلق این خوانند

چو می‌دهید بدیشان جدا جدا مدهید		به یارکان صفا جز می صفا مدهید
به عاشقان خدا جز می خدا مدهید		در این چنین قدح آمیختن حرام بود
برهنگان ره عشق را قبا مدهید		برهنگان ره از آفتاب جامه کنید
به جانشان خبر از وعده صبا مدهید		چو هیچ باد صبایی به گردشان نرسد
بهانه را نپذیرم بهانه‌ها مدهید		به بوی وصل اگر عاشقی قرار گرفت
مرا قرار نباشد به بو مرا مدهید		شراب حاضر و معشوق مست و من عاشق
اگر حریف شناسید جز به ما مدهید		شراب آتش و ما زاده‌ایم از آتش
کسی که درد ندارد بدو دوا مدهید		برای زخم چنین غازیان بود مرهم
لقای هر دو جهان جز بدان لقا مدهید		چو تاج مفخر تبریز شمس دین آمد

چگونه گردم خرم چگونه باشم شاد		چو کارزار کند شاه روم با شمشاد
میان هر دو فتاده‌ست کارزار و جهاد		جهان عقل چو روم و جهان طبع چو زنگ
من و طریق خداوند مبدا و ایجاد		شما و هر چه مراد شماست در عالم
که اختلاف مقرر ز شورش اضداد		به اختلاف دو شمشیر نیست امن طریق
که امن و خوف نداند کلوخ و سنگ و جماد		ولیک ملک مقرر نصیبه خردست
ز پیچ پیچ که دارد لهب ز یاغی باد		چراغ عقل در این خانه نور می‌ندهد
میان دو به تنازغ بماند مردم زاد		فرشته رست به علم و بهیمه رست به جهل
گهیش جهل به پستی که هر چه بادا باد		گهی همی‌کشدش علم سوی علیین
که تا رهم ز کشاکش شوم خوش و منقاد		نشسته جان که به یک سو کند ظفر این را
ز بیم ولوله و شر و فتنه و فریاد		چو نیم کاره شد این قصه چون دهان بستی

که عشق جان و خرد را به نیم جو نخرد		ببرد خواب مرا عشق و عشق خواب برد
به غیر خون دل عاشقان همی‌نچرد		که عشق شیر سیاه‌ست تشنه و خون خوار
چو درفتادی از آن پس ز دور می‌نگرد		به مهر بر تو بچفسد به سوی دام آرد
شکنجه می‌کند و بی‌گناه می‌فشرد		امیر دست درازست و شحنه بی‌باک
هر آنک دور شد از وی چو برف می‌فسرد		هر آنک در کفش آید چو ابر می‌گرید
هزار جامه به یک دم بدوزد و بدرد		هزار جام به هر لحظه خرد درشکند
هزار کس بکشد زار زار و یک شمرد		هزار چشم بگریاند و فروخندد
چو دام عشق ببیند فتد دگر نپرد		به کوه قاف اگر چه که خوش پرد سیمرغ
ز دام او نرهد هیچ عاقلی به خرد		ز بند او نرهد کس به شید یا به جنون
نمودمی به تو آن راه‌ها که می‌سپرد		مخبط‌ست سخن‌های من از او گر نی
نمودمی که چگونه شکار را شکرد		نمودمی به تو کو شیر را چه سان گیرد

عجب مدار که در بی‌دلی چو من باشد		کسی که عاشق آن رونق چمن باشد
در آن دلی که بدان یار ممتحن باشد		حدیث صبر مگویید صبر را ره نیست
جنون عقل فلاطون و بوالحسن باشد		چو عشق سلسله خویش را بجنباند
وگر درونه صد برج و صد بدن باشد		به جان عشق که جانی ز عشق جان نبرد
وگر چه پیل شوی عشق کرکدن باشد		اگر چو شیر شوی عشق شیرگیر قویست
چو دلو گردن از او بسته رسن باشد		وگر به قعر چهی درروی برای گریز
وگر کباب شوی عشق باب زن باشد		وگر چو موی شوی موی می‌شکافد عشق
وگر چه راه زن عقل مرد و زن باشد		امان عالم عشقست و معدلت هم از اوست
مگو غریب ورا کش چنین وطن باشد		خموش کن که سخن را وطن دمشق دلست

ز گوهر و لب دریا زبان حجاب کند		سخن که خیزد از جان ز جان حجاب کند
ز آفتاب حقایق بیان حجاب کند		بیان حکمت اگر چه شگرف مشعله ایست
ز صاف بحر کف این جهان حجاب کند		جهان کفست و صفات خداست چون دریا
به کف بحر بمنگر که آن حجاب کند		همی‌شکاف تو کف را که تا به آب رسی
که نقش‌های زمین و زمان حجاب کند		ز نقش‌های زمین و ز آسمان مندیش
که زلف‌ها ز جمال بتان حجاب کند		برای مغز سخن قشر حرف را بشکاف
بیفکنش که تو را خود همان حجاب کند		تو هر خیال که کشف حجاب پنداری
ولی ز خوبی حق این نشان حجاب کند		نشان آیت حقست این جهان فنا
قراضه ایست که جان را ز کان حجاب کند		ز شمس تبریز ار چه قرضه ایست وجود

که را قرار بود جان که را قرار بود		چو عشق را هوس بوسه و کنار بود
ولی چه گویی آن دم که شه شکار بود		شکارگاه بخندد چو شه شکار رود
دلم چو مست چنان چشم پرخمار بود		هزار ساغر می‌نشکند خمار مرا
نه ذره ذره من عاشق نگار بود		گهی که خاک شوم خاک ذره ذره شود
بدانک ذره من اندر آن غبار بود		ز هر غبار که آوازهای و هو شنوی
اگر چه آه ز ماه تو شرمسار بود		دلم ز آه شود ساکن و ازو خجلم
ولی نه از تو که صبر از تو سخت عار بود		به از صبوری اندر زمانه چیزی نیست
تو تا برون نروی از میان چه کار بود		ایا به خویش فرورفته در غم کاری
دگر مباف که پوسیده پود و تار بود		چو عنکبوت زدود لعاب اندیشه
به شه نگر نه به اندیشه کان نثار بود		برو تو بازده اندیشه را بدو که بداد
چو تو نبافی بافنده کردگار بود		چو تو نگویی گفت تو گفت او باشد

گرفت ساغر زرین سر سبو بگشود		رسید ساقی جان ما خمار خواب آلود
که می‌دهد به خماران به گاه زودازود		صلای باده جان و صلای رطل گران
ز شاه جام شراب و ز ما رکوع و سجود		زهی صباح مبارک زهی صبوح عزیز
دگر نیارم گفتن که در میانه چه بود		شراب صافی و سلطان ندیم و دولت یار
بگویدش که برو در جهان کور و کبود		هر آنک می نخورد بر سرش فروریزد
نخورد عاقل و ناسود و یک دمی نغنود		در این جهان که در او مرده می‌خورد مرده
زهی شراب و زهی جام و بزم و گفت و شنود		چو پاک داشت شکم را رسید باده پاک
نبینی آتش دل را و خانه‌ها پردود		شراب را تو نبینی و مست را بینی
دل شهان چو بسوزد فزود عنبر و عود		دل خسان چو بسوزد چه بوی بد آید
نبشته بر لب ساغر که عاقبت محمود		نبشته بر رخ هر مست رو که جان بردی
نبشته بر کف ساقی که طالعت مسعود		نبشته بر دف مطرب که زهره بنده تو
بخور خلیل خدا نوش کوری نمرود		بخند موسی عمران به کوری فرعون
ز صد گنه نشدی هیچ طاعتش مردود		بلیس اگر ز شراب خدای مست بدی
که خلق خیره شدند و خیالشان افزود		خمش کنم که خمش به پیش هشیاران

به عاشقان مقدم ز من پیام برید		به روح‌های مقدس ز من سلام برید
از این دو حال مشوش بگو کدام برید		به روز وصل چو برقم شب فراق چو ابر
ز ماه و شمع و ستاره و چراغ نام برید		خدای خصم شما گر به پیش آن خورشید
به سوی خوان کرم دیگ‌های خام برید		سیاه کاسه شوی ار ز مطبخ عشقش
ز برق نعل شهنشاه خوش خرام برید		نشان دهم که شما آتش از کجا آرید
نه زین هلد نه لگام ار شما لگام برید		ولیک مرکب تندست هان و هان زنهار
حلال گردد آن جا اگر حرام برید		حیات یابد آن جا را اگر چه مرده برید
مرا دو دست گرفته به آن مقام برید		هزار بند چو عشقش ز پای جان بگشاد
به شمس مفخر تبریز از این غلام برید		ز لوح عشق نبشتیم این غزل‌ها را

مه مصور یار و مه منور عید		دو ماه پهلوی همدیگرند بر در عید
هزار وسوسه افکنده‌اند در سر عید		چو هر دو سر به هم آورده‌اند در اسرار
ولیک همچو صدف بی‌خبر ز گوهر عید		ز موج بحر برقصند خلق همچو صدف
چو دل به عید سپاری تو را برد بر عید		ز عید باقی این عید آمده‌ست رسول
اگر تو مردی برجه رسید لشکر عید		به روز عید بگویم دهل چه می‌گوید
جزای حسن عمل گیر گنج پرزر عید		قراضه دو که دادی برای حق بنگر
می حلال سقا هم بکش ز ساغر عید		وگر چو شیشه شکستی ز سنگ صوم و جهاد
که درپرید به مژده ز شه کبوتر عید		از این شکار سوی شاه بازپر چون باز
که تا بری به تبرک هلال لاغر عید		تو گاو فربه حرصت به روزه قربان کن
امید هست که ذبحش کند به خنجر عید		وگر نکردی قربان عنایت یزدان

به هر طرف که بگردید رو بگردانید		حبیب کعبه جانست اگر نمی‌دانید
که جان جمله جان‌هاست اگر شما جانید		که جان ویست به عالم اگر شما جسمید
بجست جان من از جا که نقد بستانید		ندا برآمد امشب که جان کیست فدا
ز حال دل چو شما عاشقید برخوانید		هزار نکته نبشتست عشق بر رویم
شما کشید چنین ساغری که مردانید		چه ساغرست که هر دم به عاشقان آید
هواش مرکب تازیست اگر فرومانید		که عشق باغ و تماشاست اگر ملول شوید
چو ماهیید چرا عاشق لب نانید		چو آب و نان همه ماهیان ز بحر بود
به سنگ بربزنید و تمام برهانید		قرابه ایست پر از رنج و نام او جسمست
ز دشمنی قفسم بشکنید و بدرانید		چو مرغ در قفسم بهر شمس تبریزی

حدیث خوبی آن یار دلربا گوید		به باغ بلبل از این پس حدیث ما گوید
خدای داند کو با هوا چه‌ها گوید		چو باد در سر بید افتد و شود رقصان
دو دست پهن برآرد خوش و دعا گوید		چنار فهم کند اندکی ز سوز چمن
ز شرم سست بخندد ولی کجا گوید		بپرسم از گل کان حسن از که دزدیدی
که راز نرگس مخمور با شما گوید		اگر چه مست بود گل خراب نیست چو من
که راز را سر سرمست بی‌حیا گوید		چو رازها طلبی در میان مستان رو
دهان کیسه گشادست و از سخا گوید		که باده دختر کرمست و خاندان کرم
سخاوت و کرم آن مگر خدا گوید		خصوص باده عرشی ز ذوالجلال کریم
ز قعر خم تن او تو را صلا گوید		ز شیردانه عارف بجوشد آن شیره
ز سینه چشمه جاریش ماجرا گوید		چو سینه شیر دهد شیره هم تواند داد
کلاه و سر بنهد ترک این قبا گوید		چو مستتر شود آن روح خرقه باز شود
دهان گشاید و اسرار کبریا گوید		چو خون عقل خورد باده لاابالی وار
که مس بد نخورد آنچ کیمیا گوید		خموش باش که کس باورت نخواهد کرد
مگر که مدح تو را شمس دین ما گوید		خبر ببر سوی تبریز مفخر آفاق

که در جهان چو تو خوبی کسی ندید و نزاد		هزار جان مقدس فدای روی تو باد
که او به دام هوای چو تو شهی افتاد		هزار رحمت دیگر نثار آن عاشق
که هر یکی ز یکی خوبتر زهی بنیاد		ز صورت تو حکایت کنند یا ز صفت
ز سحر چشم خوشت آن همه گره بگشاد		دلم هزار گره داشت همچو رشته سحر
ببین تو قوت شاگرد و حکمت استاد		بلندبین ز تو گشتست هر دو دیده عشق
یکی خراب و یکی مست وان دگر دلشاد		نشسته‌ایم دل و عشق و کالبد پیشت
همه چو شاخ درختیم و عشق تو چون باد		به حکم تست بگریانی و بخندانی
تو راست جمله ولایت تو راست جمله مراد		به باد عشق تو زردیم هم بدان سبزیم
بهار را ز چمن پرس و سنبل و شمشاد		کلوخ و سنگ چه داند بهار را چه اثر
درخت دل را باد اندرونست یعنی یاد		درخت را ز برون سوی باد گرداند
خراب و مست و لطیف و خوش و کش و آزاد		به زیر سایه زلفت دلم چه خوش خفته‌ست
خمار خیزد و فریاد دردهد فریاد		چو غیرت تو دلم را ز خواب بجهانید
گمان برم که امیرم چرا شوم منقاد		ولی چو مست کنی مر مرا غلط گردم
چو درد رفت حجابی میان ما بنهاد		به وقت درد بگوییم کای تو و همه تو
ندا ز عشق برآید که هرچ بادا باد		در آن زمان که کند عقل عاقبت بینی

هر آن که توبه کند توبه‌اش قبول مباد		ز عشق آن رخ خوب تو ای اصول مراد
که عشق تو به جهان پر و بال بازگشاد		هزار شکر و هزاران سپاس یزدان را
جهان پیر همی‌خواند هر سحر اوراد		در آرزوی صباح جمال تو عمری
چه داد ماند که آن حسن و خوبی تو نداد		برادری بنمودی شهنشهی کردی
برادران را از حق بخواست آن شه زاد		شنیده‌ایم که یوسف نخفت شب ده سال
وگر نه درفکنم صد فغان در این بنیاد		که ای خدای اگر عفوشان کنی کردی
از آن گناه کز ایشان به ناگهان افتاد		مگیر یا رب از ایشان که بس پشیمانند
به درد آمد چشمش ز گریه و فریاد		دو پای یوسف آماس کرد از شبخیز
که بهر لطف بجوشید و بندها بگشاد		غریو در ملکوت و فرشتگان افتاد
پیمبرید و رسولید و سرور عباد		رسید چارده خلعت که هر چهارده تان
که خلق را برهانند از عذاب و فساد		چنین بود شب و روز اجتهاد پیران را
که جز خدای نداند زهی کریم و جواد		کنند کار کسی را تمام و برگذرند
برای گم شدگان می‌کنند استمداد		چو خضر سوی بحار ایلیاس در خشکی
دهند خلعت اطلس برون کنند لباد		دهند گنج روان و برند رنج روان
شب ار چه ماه بود نیست بی‌ظلام و سواد		بس است باقی این را بگویمت فردا

میان به شکر چو بستیم بند ما بگشاد		سپاس و شکر خدا را که بندها بگشاد
فلک دهان خود اندر ره دعا بگشاد		به جان رسید فلک از دعا و ناله من
ز شرم ما عرق از صورت وفا بگشاد		ز بس که سینه ما سوخت در وفا جستن
غلام چشمه عشقیم هر کجا بگشاد		ادیم روی سهیلیم هر کجا بنمود
که بسته بود خدا بنده خدا بگشاد		پس دریچه دل صد در نهانی بود
خدا ز جانب دل روزن سرا بگشاد		در این سرا که دو قندیل ماه و خورشیدست
برای صدق بلی حق ره بلا بگشاد		الست گفت حق و جان‌ها بلی گفتند

به روز و شب به مراعاتت اقتضا دارد		مها به دل نظری کن که دل تو را دارد
دلی که چون تو دلارام خوش لقا دارد		ز شادی و ز فرح در جهان نمی‌گنجد
چرا دلیر نباشد حذر چرا دارد		ز آفتاب تو آن را که پشت گرم شود
ز دست و کیسه توست ار کفم سخا دارد		ز بهر شادی توست ار دلم غمی دارد
که صورتیست تن بنده دست و پا دارد		خیال خوب تو چون وحشیان ز من برمد
ز نقش سیر کند عاشق فنا دارد		مرا و صد چو مرا آن خیال بی‌صورت
خنک کسی که ز زربفت او قبا دارد		برهنه خلعت خورشید پوشد و گوید
گمان مبر که سر سایه هما دارد		تنی که تابش خورشید جان بر او آید
عصاش را تو نبینی ولی عصا دارد		بدانک موسی فرعون کش در این شهرست
که اصبع دل او خاتم وفا دارد		همی‌رسد به عنان‌های آسمان دستش
به هر چه آب کند تشنه صد رضا دارد		غمش جفا نکند ور کند حلالش باد
در آن زمان دل و جان عاشق سقا دارد		فزون از آن نبود کش کشد به استسقا
نه هر چه دارد آن باغ از صبا دارد		اگر صبا شکند یک دو شاخ اندر باغ
ز مقبلی که دلش داغ انبیا دارد		شراب عشق چو خوردی شنو صلای کباب
که هر زمین به درون در نهان چه‌ها دارد		زمین ببسته دهان تاسه مه که می‌داند
از آن زمین به درون ماش و لوبیا دارد		بهار که بنماید زمین نیشکرت
کسی که از کرمش قبله دعا دارد		چرا چو دال دعا در دعا نمی‌خمد
از آنک سایه خود پیش و مقتدا دارد		چو پشت کرد به خورشید او نمازی نیست
اگر رقیب سخن جوی ما روا دارد		خموش کن خبر من صمت نجا بشنو

که روز و شب به مراعاتت اقتضا دارد		مها به دل نظری کن که دل تو را دارد
که چون تو یار دلارام خوش لقا دارد		ز شادی و ز فرح در جهان نمی‌گنجد
که او چو سایه ز ماه تو مقتدا دارد		همی‌رسد به گریبان آسمان دستش
چرا دلیر نباشد حذر چرا دارد		به آفتاب تو آن را که پشت گرم شود
کسی که ز اطلس عشق خوشت قبا دارد		چرا به پنجه کمرگاه کوه را نکشد
بکن بکن که به کردار تو رضا دارد		تو خود جفا نکنی ور کنی جفا بر دل
که او طراوت آب و دم صبا دارد		چرا نباشد راضی بدان جفای لطیف
دل شریف که او داغ انبیا دارد		در آتش غم تو همچو عود عطاریست
برون گفت سخن‌های جان فزا دارد		خمش خمش که سخن آفرین معنی بخش

که بو کنید دهان مرا چه بو دارد		میان باغ گل سرخ‌های و هو دارد
که هر یکی به قدح خورد و او سبو دارد		به باغ خود همه مستند لیک نی چون گل
خنک مرا و کسی را که عیش خو دارد		چو سال سال نشاطست و روز روز طرب
کسی که ساقی باقی ماه رو دارد		چرا مقیم نباشد چو ما به مجلس گل
در آن میانه کسی نیست کو گلو دارد		به باغ جمله شراب خدای می‌نوشند
چو مریمی که نه معشوقه و نه شو دارد		عجایبند درختانش بکر و آبستن
چه عشق دارد با ما چه جست و جو دارد		هزار بار چمن را بسوخت و بازآراست
زهی وجود لطیف و ظریف کو دارد		وجود ما و وجود چمن بدو زنده‌ست
ز رشک آن که گل سرخ صد عدو دارد		چراست خار سلحدار و ابر روی ترش
ز من رمیده که او خوی گفت و گو دارد		چو آینه‌ست و ترازو خموش و گویا یار

که بو کنید دهان مرا چه بو دارد		میان باغ گل سرخ‌های و هو دارد
که هر یکی به قدح خورد و او سبو دارد		به باغ خود همه مستند لیک نی چون گل
خنک مرا و کسی را که عیش خو دارد		چو سال سال نشاطست و روز روز طرب
کسی که ساقی باقی ماه رو دارد		چرا مقیم نباشد چو ما به مجلس گل
که او به مجلس ما امر اشربوا دارد		هزار جان مقدس فدای آن جانی
جواب داد بر آن زشت کو دو شو دارد		سؤال کردم گل را که بر کی می‌خندی
چه عشق دارد با ما چه جست و جو دارد		هزار بار خزان کرد نوبهار تو را
خورم چرا نخورم بنده هم گلو دارد		پیاله‌ای به من آورد گل که باده خوری
که ذره ذره همه نقل و می از او دارد		چه حاجتیست گلو باده خدایی را
ز رشک آنک گل و لاله صد عدو دارد		عجب که خار چه بدمست و تیز و روترشست
دهان ندارد و اشکم چهارسو دارد		به طور موسی بنگر که از شراب گزاف
شکوفه کرده که در شرب می غلو دارد		به مستیان درختان نگر به فصل بهار

که بی‌عنایت جان باغ چون لحد باشد		مکن مکن که پشیمان شوی و بد باشد
چو ریش عقل تو در دست کالبد باشد		چه ریشه برکنی از غصه و پشیمانی
که صلح را ز چنین جنگ‌ها مدد باشد		بکن مجاهده با نفس و جنگ ریشاریش
ز تو گریزد آن ماه بر اسد باشد		وگر گریز کنی همچو آهو از کف شیر
نه پیش چشم تو دلدار سروقد باشد		نه گوش تو سخن یار مهربان شنود
به بحر عشق که هر لحظه جزر و مد باشد		نشین به کشتی روح و بگیر دامن نوح
که آن وظیفه آن یار ماه خد باشد		گذر ز ناز و ملولی که ناز آن تو نیست
صد آفتاب و فلک را بر او حسد باشد		چه ظلم کردم بر حسن او که مه گفتم
شمار چون کنی آن را که بی‌عدد باشد		خموش باش و مگو ریگ را شمار مکن

مرا جمال تو باید قمر چه سود کند		مرا عقیق تو باید شکر چه سود کند
چو همرهم تو نباشی سفر چه سود کند		چو مست چشم تو نبود شراب را چه طرب
مرا میان تو باید کمر چه سود کند		مرا زکات تو باید خزینه را چه کنم
چو رفت سایه سلطان حشر چه سود کند		چو یوسفم تو نباشی مرا به مصر چه کار
چو منظرم تو نباشی نظر چه سود کند		چو آفتاب تو نبود ز آفتاب چه نور
پناه تو چو نباشد سپر چه سود کند		لقای تو چو نباشد بقای عمر چه سود
دلم سحور تو خواهد سحر چه سود کند		شبم چو روز قیامت دراز گشت ولی
چو مرغ را نبود سر دو پر چه سود کند		شبی که ماه نباشد ستارگان چه زنند
چو دل دلی ننماید جگر چه سود کند		چو زور و زهره نباشد سلاح و اسب چه سود
بصیرتم چو نبخشی بصر چه سود کند		چو روح من تو نباشی ز روح ریح چه سود
عنایتت چو نباشد هنر چه سود کند		مرا به جز نظر تو نبود و نیست هنر
چو برگ و میوه نباشد شجر چه سود کند		جهان مثال درختست برگ و میوه ز توست
فرشتگی چو نباشد بشر چه سود کند		گذر کن از بشریت فرشته باش دلا
چو مخبرش تو نباشی خبر چه سود کند		خبر چو محرم او نیست بی‌خبر شو و مست
وجود تیره او را دگر چه سود کند		ز شمس مفخر تبریز آنک نور نیافت

از آنک عشق تو بنیاد عافیت برکند		فراغتی دهدم عشق تو ز خویشاوند
از آنک عشق نگیرد ز هیچ آفت پند		از آنک عشق نخواهد به جز خرابی کار
چه خان و مان و سلامت چه اهل و یا فرزند		چه جای مال و چه نام نکو و حرمت و بوش
هزار جان مقدس به شکر آن بنهند		که جان عاشق چون تیغ عشق برباید
تو کیسه بسته و آن گاه عشق آن لب قند		هوای عشق تو و آن گاه خوف ویرانی
ز دست کوته ناید هوای سرو بلند		سرک فروکش و کنج سلامتی بنشین
نه عشق داری عقلیست این به خود خرسند		برو ز عشق نبردی تو بوی در همه عمر
نشسته تا که چه آید ز چرخ روزی چند		چه صبر کردن و دامن ز فتنه بربودن
چو جمله سوخته شد شاد شین و خوش می‌خند		درآمد آتش عشق و بسوخت هر چه جز اوست
نبوده است چنو خود به حرمت پیوند		و خاصه عشق کسی کز الست تا به کنون
گشای دیده دیگر و این دو را بربند		اگر تو گویی دیدم ورا برای خدا
به هر دو عالم دایم هلاک و کور شدند		کز این نظر دو هزاران هزار چون من و تو
بکنده باد مرا هر دو دیده‌ها به کلند		اگر به دیده من غیر آن جمال آید
کجا رسد به جمال و جلال شاه لوند		بصیرت همه مردان مرد عاجز شد
چنانک آن در خیبر علی حیدر کند		دریغ پرده هستی خدای برکندی
هزار ساله از آن سو که گفته شد بزنند		که تا بدیدی دیده که پنج نوبت او

ز آسمان سخن آمد سخن نه خوار بود		سخن به نزد سخندان بزرگوار بود
سخن چو نیکو گویی یکی هزار بود		سخن چو نیک نگویی هزار نیست یکی
که او صفات خداوند کردگار بود		سخن ز پرده برون آید آن گهش بینی
خنک کسی که به گفتار رازدار بود		سخن چو روی نماید خدای رشک برد
که داند آنک به ادراک عرش وار بود		ز عرش تا به ثری ذره ذره گویااند
وگر ز ما طلبی کار کار کار بود		سخن ز علم خدا و عمل خدای کند
به پیش لشکر پنهان چه کارزار بود		چو مرغکان ابابیل لشکری شکنند
یقین شود که نهان در سلاحدار بود		چو پشه سر شاهی برد که نمرودست
سنان دیده احمد چه دلگذار بود		چو یک سواره مه را سپر دو نیم شود
دهم به دست تو گر دست دستیار بود		تو صورتی طلبی زین سخن که دست نهی

که جان تویی و دگر جمله نقش و نام بود		به پیش تو چه زند جان و جان کدام بود
چه زهره دارد کان چهره را غلام بود		اگر چه ماه به ده دست روی خود شوید
بدانک بی‌رخ معشوق ما حرام بود		اگر چه عاشقی و عشق بهترین کار است
جداییست و ملاقات بی‌نظام بود		به جان عشق که تا هر دو جان نیامیزد
وگر کرانه نماید قصور جام بود		شراب لطف خداوند را کرانی نیست
اگر به مشرق و مغرب ضیاش عام بود		به قدر روزنه افتد به خانه نور قمر
که آن شراب قدیمست و باقوام بود		تو جام هستی خود را برو قوامی ده
بگفت باقی گفتم بهل که وام بود		هزار جان طلبید و یکی ببردم پیش
برای پختن هر عاشقی که خام بود		رفیق گشته دو چشمش میان خوف و رجا
سلامتی همه تاراج آن سلام بود		هزار خانه به تاراج برد و خوش قنقیست
به سوی بام نگر کان قمر به بام بود		درون خانه بود نقش‌ها نه آن نقاش
چه صبح‌ها که نماید اگر به شام بود		رسید مژده به شامست شمس تبریزی

بسی بکردم لاحول و توبه دل نشنود		ربود عشق تو تسبیح و داد بیت و سرود
بسوخت عشق تو ناموس و شرم و هر چم بود		غزل سرا شدم از دست عشق و دست زنان
کدام کوه که باد توش چو که نربود		عفیف و زاهد و ثابت قدم بدم چون کوه
وگر کهم همه در آتش توم که دود		اگر کهم هم از آواز تو صدا دارم
ز عشق این عدم آمد جهان جان به وجود		وجود تو چو بدیدم شدم ز شرم عدم
زهی عدم که چو آمد از او وجود افزود		به هر کجا عدم آید وجود کم گردد
کسی که ماه تو بیند رهد ز کور و کبود		فلک کبود و زمین همچو کور راه نشین
مثال احمد مرسل میان گبر و جهود		مثال جان بزرگی نهان به جسم جهان
که آفتاب ستا چشم خویش را بستود		ستایشت به حقیقت ستایش خویش است
روان مسافر دریا و عاقبت محمود		ستایش تو چو دریا زبان ما کشتی
مرا چه غم اگرم هست چشم خواب آلود		مرا عنایت دریا چو بخت بیدارست

به نقد خاک شوم بنگرم چه خواهد بود		ز بعد خاک شدن یا زیان بود یا سود
که راه بند شکستن خدایشان بنمود		به نقد خاک شدن کار عاشقان باشد
کنیم همچو محمد غزای نفس جهود		به امر موتوا من قبل ان تموتوا ما
ز پشک باشد دود خبیث نی از عود		جهود و مشرک و ترسا نتیجه نفس است
شود دمی همه آتش شود دمی همه دود		شود دمی همه خاک و شود دمی همه آب
شود دمی همه تار و شود دمی همه پود		شود دمی همه یار و شود دمی همه غار
ولیک در نظر تو نه کم شود نه فزود		به پیش خلق نشسته هزار نقش شود
به پیش چشم دگر کس مستر و مغمود		به پیش چشم محمد بهشت و دوزخ عین
که کرد دست دراز و از آن بخواست ربود		مذللست قطوف بهشت بر احمد
شد آب در کفش ایرا نبود وقت نمود		که تا دهد به صحابه ولیک آن بگداخت

تو هم به صلح گرایی اگر خدا خواهد		اگر مرا تو نخواهی دلم تو را خواهد
که تا سعادت و دولت ز ما که را خواهد		هزار عاشق داری تو را به جان جویان
که آنچ رشک شهانست او چرا خواهد		ز عشق عاشق درویش خلق در عجبند
و یا گیاه بپژمرده‌ای صبا خواهد		عجب نباشد اگر مرده‌ای بجوید جان
و یا گرسنه ده ساله‌ای نوا خواهد		و یا دو دیده کور از خدا بصر جوید
که هر که بیند رویم ز من دعا خواهد		همه دعا شده‌ام من ز بس دعا کردن
که چشم خیره کشت بیندم غزا خواهد		ولی به چشم تو من رنگ کافران دارم
اسیر کشته ز غازی چه خونبها خواهد		اگر مرا نکشد هجر تو ز من بحلست
چنان بود مس مسکین که کیمیا خواهد		سلام و خدمت کردم بگفتیم چونی
چنان بود تن خسته کیش دوا خواهد		چنان برآید صورت که بست صورتگر
ز سایه ذره گریزد همه ضیا خواهد		ز آفتاب مزن گفت و گوی چون سایه
که شمس گنبد خضرا از او عطا خواهد		زهی سخاوت و ایثار شمس تبریزی

ببندد این ره حس راه غیب بگشاید		نماز شام چو خورشید در غروب آید
به شیوه گله بانی که گله را پاید		به پیش درکند ارواح را فرشته خواب
چه شهرها و چه روضاتشان که بنماید		به لامکان به سوی مرغزار روحانی
چو خواب نقش جهان را از او فروساید		هزار صورت و شخص عجب ببیند روح
نه یاد این کند و نی ملالش افزاید		هماره گویی جان خود مقیم آن جا بود
دلش چنان برهد که غمیش نگزاید		ز بار و رخت که این جا بر آن همی‌لرزید

حدیث عشق شکرریز جان فزا گوید		به باغ بلبل از این پس نوای ما گوید
ز لاله زار و ز نسرین و گل چرا گوید		اگر ز رنگ رخ یار ما خبر دارد
رها کند سر چشمه حدیث پا گوید		ز راه غیرت گوید که تا بپوشاند
فنا شود که اگر تند و بر ولا گوید		که پاره پاره به تدریج ذره که گردد
دوان دوان شود آن دم که او بیا گوید		کهی که ذره بود پیش او دو صد که قاف
به سر بیاید و لبیک را دو تا گوید		چو گوش کوه شنید آن بیای فرخ او
چو گل خموش که تا بلبلت ثنا گوید		به حق گلشن اقبال کاندر او مستی

به سوی خانه اصلی خویش بازآیید		ندا رسید به جان‌ها که چند می‌پایید
به کوه قاف بپرید خوش چو عنقایید		چو قاف قربت ما زاد و بود اصل شماست
بجهد کنده ز پا پاره پاره بگشایید		ز آب و گل چو چنین کنده ایست بر پاتان
از این فراق ملولیم عزم فرمایید		سفر کنید از این غربت و به خانه روید
حیات خویش به بیهوده چند فرسایید		به دوغ گنده و آب چه و بیابان‌ها
چو زنده‌اید بجنبید و جهد بنمایید		خدای پر شما را ز جهد ساخته است
چو پر و بال بریزد دگر چه را شایید		به کاهلی پر و بال امید می‌پوسد
هلا مبارک در قعر چاه می‌پایید		از این خلاص ملولید و قعر این چه نی
نه کودکیت سر آستین چه می‌خایید		ندای فاعتبروا بشنوید اولوالابصار
هلا ز جو بجهید آن طرف چو برنایید		خود اعتبار چه باشد به جز ز جو جستن
چو آبتان نبود باد لاف پیمایید		درون هاون شهوت چه آب می‌کوبید
در این حشیش چو حیوان چه ژاژ می‌خایید		حطام خواند خدا این حشیش دنیا را
پی قطایف و پالوده تن بپالایید		هلا که باده بیامد ز خم برون آیید
به صیقل آینه‌ها را ز زنگ بزدایید		هلا که شاهد جان آینه همی‌جوید
ز اصل چشمه بجویید آن چو جویایید		نمی‌هلند که مخلص بگویم این‌ها را

که بو کنید دهان مرا چه بو دارد		میان باغ گل سرخ‌های و هو دارد
خورم چرا نخورم بنده هم گلو دارد		پیاله‌ای به من آورد لاله که بخوری
رحیق غیب که طعم سقا همو دارد		گلو چه حاجت می‌نوش بی‌گلو و دهان
خنک مرا و کسی را که عیش خو دارد		چو سال سال نشاطست و روز روز طرب
کسی که ساقی باقی ماه رو دارد		چرا مقیم نباشد چو ما به مجلس گل
نهان به زیر قبا ساغر و کدو دارد		به آفتاب جلالت که ذره ذره عشق
جواب داد بدان زشت کو دو شو دارد		سؤال کردم از گل که بر که می‌خندی
چو سگ همیشه مقام او میان کو دارد		غلام کور که او را دو خواجه می‌باید
جواب داد که گلزار صد عدو دارد		سؤال کردم از خار کاین سلاح تو چیست
چه عشق دارد با ما چه جست و جو دارد		هزار بار چمن را بسوخت و بازآراست
وگر چه دفع دهد دم مخور که او دارد		ز شمس مفخر تبریز پرس کاین از چیست

که شب ببخشد آن بدر بدره بی‌حد		مخسب شب که شبی صد هزار جان ارزد
برای هر متظلم سپاه فضل احد		به آسمان جهان هر شبی فرود آید
ز شب رویست فرو قد زهره و فرقد		خدای گفت قم اللیل و از گزاف نگفت
مداد شب دهد آن خامه را ز علم مدد		ز دود شب پزی ای خام ز آتش موسی
شبست خلوت توحید و روز شرک و عدد		بگیر لیلی شب را کنار ای مجنون
که نور عقل سحر را به جعد خویش کشد		شبست لیلی و روزست در پیش مجنون
چه ماهیی که ره آب بسته‌ای بر خود		بدانک آب حیات اندرون تاریکیست
که اوست پشت مطیعان و اوستشان مسند		به دیبه سیه این کعبه را لباسی ساخت
ز بهر خواب ندارد کسی چنین معبد		درون کعبه شب یک نماز صد باشد
که نیست در کرم او را قرین و کفو احد		شکست جمله بتان را شب و بماند خدا
چه زاهدی تو در این علم و در تو علم ازهد		خمش که شعر کسادست و جهل از آن اکسد

از او عمارت ایمان و خیر کی باشد		کسی خراب خرابات و مست می‌باشد
محال باشد یک مه بهار و دی باشد		یکی وجود چو آتش بود نباشد آب
درون شهر معظم ز نیک و بی‌باشد		منم خراب خرابات و مست طاعت حق
که خانه‌هاش نهان در زمین چو ری باشد		عمارتیست خراباتیان شهر مرا
نه آن شراب که اشکوفه‌هاش قی باشد		شکوفه‌هاست درختان زهد را ز شراب
بگفت دیدم معدوم را که شیء باشد		چو هست و نیست مرا دید چشم معتزلی
که بی‌مکان و زمان آفتاب و فی باشد		به سایه‌ها و به خورشید شمس تبریزی

چو من زمین تو گشتم سما چه سود کند		مرا وصال تو باید صبا چه سود کند
مرا جمال و کمال شما چه سود کند		ایا بتان شکرلب چو روی شه دیدم
جمال ماه رخ دلربا چه سود کند		دلم نماند و گدازید چون شکر در آب
ولیک بی‌شه شهره قبا چه سود کند		فلک ببست میان مرا ز فضل کمر
چو شه حریف نباشد دغا چه سود کند		هزار حیله کنم من دغا و شیوه عشق
مرا چو آن نبود این بقا چه سود کند		مرا بقا و فنا از برای خدمت اوست
جگر چو خون شد ای دل سقا چه سود کند		سقا و آب برای حرارت جگرست
چو بخت یار نباشد دعا چه سود کند		فلک به ناله شد از بس دعا و زاری من
خدای داند و بس کاین بلا چه سود کند		مگو چنین تو چه دانی بلادریست نهان
مگو که کشته شدم خونبها چه سود کند		چو خونبهای تو ای دل هوای عشق ویست
چو خاک باشی باید علا چه سود کند		تو هان و هان به دل و دیده خاک این ره شو
هزار سایه و ظل هما چه سود کند		در آن فلک که شعاعات آفتاب دلست
ز نور ظلمت غیر فنا چه سود کند		هما و سایه‌اش آن جا چو ظلمتی باشد
برو به بحر وفا این وفا چه سود کند		دلا تو چند زنی لاف از وفاداری
تو جندره زده گیر این صفا چه سود کند		صفای باقی باید که بر رخت تابد
بدانی آنگه کاین کبریا چه سود کند		چو کبر را بگذاری صفا ز حق یابی
فقیر او شو جانا غنا چه سود کند		برو به نزد خداوند شمس تبریزی

ز عشق آن عدم آمد جهان جان به وجود		سپاس آن عدمی را که هست ما بربود
زهی عدم که چو آمد از او وجود فزود		به هر کجا عدم آید وجود کم گردد
عدم به یک نظر آن جمله را ز من بربود		به سال‌ها بربودم من از عدم هستی
رهد ز خوف و رجا و رهد ز باد و ز بود		رهد ز خویش و ز پیش و ز جان مرگ اندیش
کدام کوه که او را عدم چو که نربود		که وجود چو کاهست پیش باد عدم
شه ای عبارت از در برون ز بام فرود		وجود چیست و عدم چیست کاه و که چه بود

چو آب پاک که در تن رود پلید شود		هر آن نوی که رسد سوی تو قدید شود
که بایزید از این شیردان یزید شود		ز شیر دیو مزیدی مزید تو هم از اوست
که هر که خورد دم او چو او مرید شود		مرید خواند خداوند دیو وسوسه را
بدین قریب شود مرد زان بعید شود		چو مشرقست و چو مغرب مثال این دو جهان
ز شورش و قی آن شیر بوسعید شود		هر آن دلی که بشورید و قی شدش آن شیر
هزار قفل گران را دلش کلید شود		هر آنک صدر رها کرد و خاک این در شد
پدید آید چون خواجه ناپدید شود		ترش ترش تو به خسرو مگو که شیرین کو
چو ماه روزه به پایان رسید عید شود		چو غوره رست ز خامی خویش شد شیرین
نما به قیصر رومش که تا مرید شود		خموش آینه منمای در ولایت زنگ

نشاط بلبله و سبزه زار بازآید		ز شمس دین طرب نوبهار بازآید
چو وصل او بگشاید کنار بازآید		کرانه کرد دلم از نبیذ و از ساقی
خنک زمانی کو از شکار بازآید		کبوتر دل من در شکار باز پرید
ز طبل دعوت من گر نگار بازآید		بگردد این رخ زردم چو صد هزار نگار
بود که سوی دلم زو قرار بازآید		چو ملک حسن بر وی مهم قرار گرفت
که گلشنش بر این خار خار بازآید		چو خارخار دلم می‌نشیند از هوسش
دغای عشق چو خانه قمار بازآید		چو مهرها که شود محو نطع آن گوهر
ز هجر عربده کن آن خمار بازآید		ز مستی‌اش چه گمان بردمی که بعد از می
به دستم آن قدح پرشرار بازآید		از این خمار مرا نیست غم اگر روزی
اگر از او لطف بی‌شمار بازآید		هزار چشمه حیوان چه در شمار آید
که جان من ز زری تو زار بازآید		سؤال کردم رخ را که چند زر باشی
مگر که سیمبر خوش عیار بازآید		مرا جواب چو زر داد من زرم دایم
چه عذر آری چون آن عذار بازآید		بگفتمش چو بماندی تو زنده بی آن جان
کز آتشش ز دلم الحذار بازآید		من آن ندانم دانم که آه از تبریز

که ویس روز رخ خویش را بیاراید		سپیده دم بدمید و سپیده می‌ساید
سپیده چهره دل را به کار می‌ناید		غلام روز دلم کو به جای صد سالست
که طاس چرخ حواشیش را نپیماید		سپیدی رخ این دل سپیدها بخشد
رخ عجوزه دنیا ببین چه را شاید		سپیده را چو فروشست شب به آب سیاه
دم عجوزه جوانیت را بفرساید		بده عجوزه زراق را هزار طلاق
وگر نه من خمشم عن قریب بنماید		بران تو دیو ز خود پیش از آنک دیو شوی

اسیر می‌بردم غم ز کافرم بخرید		فزود آتش من آب را خبر ببرید
اگر چه زان نظر این دم به سکر بی‌خبرید		خدای داد شما را یکی نظر که مپرس
هزار جامه ز درد و دریغ و غم بدرید		طراز خلعت آن خوش نظر چو دیده شود
چرا به موی و به روی خوشش نمی‌نگرید		ز دیده موی برست از دقیقه بینی‌ها
ز غورها همه پختید یا که کور و کرید		ز حرص خواجگی از بندگی چه محرومید
فرشته‌اید به معنی اگر به تن بشرید		در آشنا عجمی وار منگرید چنین
برای خدمتتان لیک در ره و سفرید		هزار حاجب و جاندار منتظر دارید
اگر چه زیر لحافید و هیچ می‌نپرید		همی‌پرد به سوی آسمان روان شما
از آن ریاض که رستید چون از آن نچرید		همی‌چرد همه اجزای جان به روض صفات
زبون مایه چرایید چونک شیر نرید		درخت مایه از آن یافت سبز و تر زان شد
کجا نظر که بدانید تیغ یا سپرید		هزار گونه کجا خستتان به زیر سجود
به هر دمی ز چه شما خفیه تر چه بی‌هنرید		هزار حرف به بیگار گفتم و مقصود
هنروران ز شادیت چون نه زین نفرید		هنر چو بی‌هنری آمد اندر این درگاه
چو عاشقان حیاتید چون پس بقرید		همه حیات در اینست کاذبحوا بقره
هزار تاج زر آمد چه در غم کمرید		هزار شیر تو را بنده‌اند چه بود گاو
اگر نه فهم تباهست از چه در سمرید		چو شب خطیب تو ماهست بر چنین منبر
به مقنعه بمنازید چون کلاه ورید		کجا بلاغت ماه و کجا خیال سپاه
خموش باش که تا ز آب هم شکم ندرید		بیافت کوزه زرین و آب بی‌حد خورد

سلام گرد جهان گشت جز تو نپسندید		سلام بر تو که سین سلام بر تو رسید
که بی‌پناه تو کس را نشاید آرامید		بگرد بام تو گردان کبوتران سلام
ز غیر تو به کجا باشدش امید مرید		چو پر و بال ز تو یافتست هر مرغی
بدان که از طمع خام سوی دام پرید		به هر طرف که ببینی تو مرغ سوخته پر
برویدش سپس سوز پر و بال جدید		تو آب کوثری و سوخته به تو آید

که الله الله ز آتش رخان فرار کنید		ز جان سوخته‌ام خلق را حذار کنید
که هر قرار که دارید بی‌قرار کنید		که آتش رخشان خاصیت چنین دارد
که زنده است سلیمان عشق کار کنید		دلی که کاهل گردد نداش می‌آید
ز قافله بممانید و زود بار کنید		مباش کاهل کاین قافله روانه شدست
به ترک خاک و هواها و آب و نار کنید		چهارپای طبایع نکوبد این ره را
ز خاک تبریز او را مگر نثار کنید		غنیست چشم من از سرمه سپاهانی
وجودها پی این کبریا صغار کنید		بزرگی از شه ارواح شمس تبریزست

که در جهان چو تو خوبی کسی ندید و نزاد		هزار جان مقدس فدای روی تو باد
که او به دام هوای چو تو شهی افتاد		هزار رحمت دیگر نثار آن عاشق
که هر یکی ز یکی خوشترست زهی بنیاد		ز صورت تو حکایت کنند یا ز صفت
ز سحر چشم خوشت آن همه گره بگشاد		دلم هزار گره داشت همچو رشته سحر
ببین تو قوت شاگرد و حکمت استاد		بلندبین ز تو گشتست هر دو دیده عشق
یکی خراب و یکی مست وان دگر دلشاد		نشسته‌ایم دل و عشق و کالبد پیشت
همه چو شاخ درختیم و عشق تو چون باد		به حکم تست بخندانی و بگریانی
تو راست جمله ولایت تو راست جمله مراد		به باد زرد شویم و به باد سبز شویم
بهار را ز چمن پرس و سنبل و شمشاد		کلوخ و سنگ چه داند بهار جز اثری

کدام دل که در او آن نشان نمی‌آید		کدام لب که از او بوی جان نمی‌آید
اگر نواله از آن شهره خوان نمی‌آید		مثال اشتر هر ذره‌ای چه می‌خاید
چو بوی قلیه از آن دیگدان نمی‌آید		سگان طمع چپ و راست از چه می‌پویند
اگر ز غیب به دل‌ها سنان نمی‌آید		چراست پنجه شیران چو برگ گل لرزان
به جان چو هیبت و بانگ شبان نمی‌آید		هزار بره و گرگ از چه روی هم علفند
تو هوش دار چنین گر چنان نمی‌آید		برون گوش دو صد نعره جان همی‌شنود
چو هر دمی مددی زان جهان نمی‌آید		در این جهان کهن جان نو چرا روید
نه آن که صورت نو نو عیان نمی‌آید		به دست خویش تو در چشم می‌فشانی خاک
قرین بسیست که صاحب قران نمی‌آید		شکسته قرن نگر صد هزار ذوالقرنین
که دم دمش می جان در دهان نمی‌آید		دهان و دست به آب وفا کی می‌شوید
که صد سلامش از آن باغبان نمی‌آید		دو سه قدم به سوی باغ عشق کس ننهاد
ز عزت و عظمت در گمان نمی‌آید		ورای عشق هزاران هزار ایوان هست
که هین مگو کاثری ز آسمان نمی‌آید		به هر دمی ز درونت ستاره‌ای تابد
به صورتی که تو را در زبان نمی‌آید		دهان ببند و دهان آفرین کند شرحش

نشاط و عیش به باغ بقا توانی کرد		اگر دل از غم دنیا جدا توانی کرد
همه کدورت دل را صفا توانی کرد		اگر به آب ریاضت برآوری غسلی
نزول در حرم کبریا توانی کرد		ز منزل هوسات ار دو گام پیش نهی
که قدر و قیمت خود را بها توانی کرد		درون بحر معانی لا نه آن گهری
مقام خویش بر اوج علا توانی کرد		به همت ار نشوی در مقام خاک مقیم
گذشته‌های قضا را ادا توانی کرد		اگر به جیب تفکر فروبری سر خویش
تو نازنین جهانی کجا توانی کرد		ولیکن این صفت ره روان چالاکست
نه رنگ و بوی جهان را رها توانی کرد		نه دست و پای اجل را فرو توانی بست
اگر به نفس لئیمت غزا توانی کرد		تو رستم دل و جانی و سرور مردان
به درد او غم دل را روا توانی کرد		مگر که درد غم عشق سر زند در تو
به باغ جنت وصلش چرا توانی کرد		ز خار چون و چرا این زمان چو درگذری
ز جان تو میل به سوی هما توانی کرد		اگر تو جنس همایی و جنس زاغ نه‌ای
نگر که در دل آن شاه جا توانی کرد		همای سایه دولت چو شمس تبریزیست

که چشم بد را از یوسفان به خواب کنید		به حارسان نکوروی من خطاب کنید
گهی دل همه را سخره جواب کنید		گهی به خاطر بیگانگان سؤال دهید
شما به خلوت ساغر پر از شراب کنید		و چون شدند همه سخره سؤال و جواب
وی آفتاب جهان شد بدو شتاب کنید		دلی که نیست در اندیشه سؤال و جواب
دو چشم آتشی حاسدان پرآب کنید		زنید خاک به چشمی که باد در سر اوست
سراب مرگ بود پشت بر سراب کنید		از آن که هر که جز این آب زندگی باشد
به ترک عمر به صد رنگ شیخ و شاب کنید		چو زندگی ابد هست اندر آب حیات
به خدمتی که شما از پی ثواب کنید		گداز عاشق در تاب عشق کی ماند
نشاید این که شما قصه سحاب کنید		چو کف جود و سخاوت به لطف بگشاید
سپاه قیصر رومی شما حراب کنید		وگر ز تن حشم زنگبار خون آرد
چرا چو جغد حدیث تن خراب کنید		به یک نظر چو بکرد او جهان جان معمور
مخنثی چه بود فک آن رقاب کنید		که صد هزار اسیرند پیش زنگ از روم
گروه بازصفت قصد آن جناب کنید		لوای دولت مخدوم شمس دین آمد

جهان در جهان آشنایی ندارد		جهان را بدیدم وفایی ندارد
که در اندرون بوریایی ندارد		در این قرص زرین بالا تو منگر
چو کوری که در کف عصایی ندارد		بس ابله شتابان شده سوی دامش
زهی علتی کان دوایی ندارد		بر او گشته ترسان بر او گشته لرزان
عجوزی قبیحی لقایی ندارد		نموده جمالی ولی زیر چادر
ز عقل و ز دین دست و پایی ندارد		کسی سر نهد بر فسونش که چون مار
ز جانان ره جان فزایی ندارد		کسی جان دهد در رهش کز شقاوت
که پنداشت کو کیمیایی ندارد		چه مردار مسی که مرد او ز مسی
بجز درد و رنج و عنایی ندارد		برای خیالی شده چون خیالی
عجب عشق خود اصطفایی ندارد		چرا جان نکارد به درگاه معشوق
که آن سلطنت منتهایی ندارد		چه شاهان که از عشق صد ملک بردند
که منکر شدی کو عطایی ندارد		چه تقصیر کردست این عشق با تو
چه ره دیده‌ای کان بلایی ندارد		به یک دردسر زو تو پا را کشیدی
گهرها که هر یک بهایی ندارد		خمش کن نثارست بر عاشقانش

از آن برق رخسار و سیما چه می‌شد		سحر این دل من ز سودا چه می‌شد
ز فرق سر بنده تا پا چه می‌شد		از آن طلعت خوش و زان آب و آتش
خدایا تو دانی که ما را چه می‌شد		خدایا تو دانی که بر ما چه آمد
سراسر همه دشت و صحرا چه می‌شد		ز ریحان و گل‌ها که روید ز دل‌ها
ز مه پرس باری که جوزا چه می‌شد		ز خورشید پرسی که گردون چه سان بد
به پستی چه آمد به بالا چه می‌شد		ز معشوق اعظم به هر جان خرم
مقدس دلی از تعالی چه می‌شد		تعالی تقدس چو بنمود خود را
به بینا چه بخشید و بینا چه می‌شد		چو می‌کرد بخشش نظر شمس تبریز

تن من کی باشد که فنا نباشد		دل من که باشد که تو را نباشد
چه زنند هر دو چو ضیا نباشد		فلکش گرفتم چو مهش گرفتم
چه شکنجه باشد چو لقا نباشد		به درون جنت به میان نعمت
چه کند جفاها که وفا نباشد		چو تو عذر خواهی گنه و جفا را
چه کند دل و جان که خطا نباشد		چو خطا تو گیری به عتاب کردن
نه فسرده باشم چو صفا نباشد		دو هزار دفتر چو به درس گویم
چمنی نبوید چو صبا نباشد		سمنی نخندد شجری نرقصد
چه غمست مه را که قبا نباشد		تو به فقر اگر چه که برهنه گردی
ملکی و شاهی همه را نباشد		چه عجب که جاهل ز دلست غافل
چو به توبه آیند و دغا نباشد		همه مجرمان را کرمش بخواند
به خدا که چیزی چو خدا نباشد		بگداز جان را مه آسمان را
چه کنی زری را که تو را نباشد		چه کنی سری را که فنا بکوبد
چه کنی گلی را که بقا نباشد		همه روز گویی چو گلست یارم
که تو خام مانی چو بلا نباشد		مگریز ای جان ز بلای جانان
همه روی باشد که قفا نباشد		چه خوشست شب‌ها ز مهی که آن مه
چه خوشست یاری که جدا نباشد		چه خوشست شاهی که غلام او شد
که حدیث دل را من و ما نباشد		تو خمش کن ای تن که دلم بگوید

ای درد و درمان درمان چه باشد		گفتم که ای جان خود جان چه باشد
پیش تو قربان قربان چه باشد		خواهم که سازم صد جان و دل را
اسرار ایمان ایمان چه باشد		ای نور رویت ای بوی کویت
بر بی‌گناهی بهتان چه باشد		گفتی گزیدی بر ما دکانی
ای بخت خندان خندان چه باشد		اقبال پیشت سجده کنانست
بر رغم دربان دربان چه باشد		بگشای ای جان در بر ضعیفان
باری بپرسش که آن چه باشد		فرمود صوفی که آن نداری
خود پیش حسنت احسان چه باشد		با حسن رویت احسان کی جوید
در پیش شیران انبان چه باشد		تو شیری و ما انبان حیله
کوری شیطان شیطان چه باشد		بردار پرده از پیش دیده
هرگز ندانند که نان چه باشد		بس خلق هستند کز دوست مستند

چو رسد تیر غمزه‌ات همه قدها کمان شود		دل گردون خلل کند چو مه تو نهان شود
دل ما چون جهان شود همه دل‌ها جهان شود		چو تو دلداریی کنی دو جهان جمله دل شود
چو غم و دود عاشقان به سوی آسمان شود		فتد آتش در این فلک که بنالد از آن ملک
چو شفق بر سر افق همه گردون نشان شود		نبود رشک عشق تو بجهد خون عاشقان
چه عجب باشد آن مکان چو مکان لامکان شود		چه زمان باشد آن زمان که بلرزد ز تو زمین
رخ او گلفشان شود نظرم گلستان شود		ز خیال نگار من چو بخندد بهار من
به کرم گر نظر کنی چه شود چه زیان شود		بفشان گل که گلشنی همه را چشم روشنی
که به باغ جمال تو نظرم باغبان شود		خوشم ار سر بداده‌ام چو درختان به باد من
چو درختی که میوه‌اش بپزد سرگران شود		چه عجب گر ز مستیت خرف و سرگران شوم
که دل لاله‌ها سیه ز غم ارغوان شود		چو بنفشه دوتا شدم چو سمن بی‌وفا شدم
رخ او چون چنین بود رخ عاشق چنان شود		رخ یارم چو گلستان رخ زارم چو زعفران
گل تو بهر بوسه‌اش همه شکل دهان شود		همه نرگس شود رزان ز پی دید گلستان
ز غم هجر جوی‌ها چو سرشکم روان شود		به وصال بهار او چو بخندد دل چمن
که درختش ز شکر دوست سراسر زبان شود		چو پرست از محبتش دل آن عالم خل
که تو هر چه نهان کنی همه روزی عیان شود		چو سر از خاک برزنند ز درختان ندا رسد
گل گفتش نمایمت چو گه امتحان شود		گل سوری گشاد رخ به لجاج گل سه تو
که عنایت فتاده را به علی نردبان شود		ز تک خاک دانه‌ها سوی بالا برآمده
عجب این گرگ گرسنه رمه را چون شبان شود		تو زمین خورنده بین بخورد دانه پرورد
چه برد دزد عاشقان چو خدا پاسبان شود		همه گرگان شبان شده همه دزدان چو پاسبان
بنشین منتظر دمی که کنون وقت خوان شود		مشتاب ار چه باغ را ز کرم سفره سبز شد
که رفیق سلاح کش مدد کاروان شود		ز رفیقان گلستان مرم از زخم خاربن
جهت صدق طالبان خمشی‌ها بیان شود		خمش ای دل که گر کسی بود او صادق طلب

دل من از جنون نمی‌خسبد		دیده خون گشت و خون نمی‌خسبد
کاین شب و روز چون نمی‌خسبد		مرغ و ماهی ز من شده خیره
کآسمان نگون نمی‌خسبد		پیش از این در عجب همی‌بودم
که چرا این زبون نمی‌خسبد		آسمان خود کنون ز من خیره است
جان شنید آن فسون نمی‌خسبد		عشق بر من فسون اعظم خواند
کز بدن جان برون نمی‌خسبد		این یقینم شدست پیش از مرگ
دیده راجعون نمی‌خسبد		هین خمش کن به اصل راجع شو

قبله مان سوی شهر یار نهاد		رسم نو بین که شهریار نهاد
او ز کان کرم عیار نهاد		نقد عشاق را عیار نبود
روی سوی بنفشه زار نهاد		گل صدبرگ برگ عیش بساخت
کرد یکتا و در شمار نهاد		هر که را چون بنفشه دید دوتا
سرکشان را چو سر خمار نهاد		بی دلان را چو دل گرفت به بر
کو نظر را در انتظار نهاد		منتظر باش و چشم بر در دار
روی بر روی غمگسار نهاد		غم او را کنار گیر که غم
بر دل بی‌دلم چه خار نهاد		کس چه داند که گلشن رخ او
کاندر او درد بی‌قرار نهاد		از دل بی‌دلم قرار مجوی
چونک رو جانب شکار نهاد		آهوان صید چشم او گشتند
تیرهای زره گذار نهاد		آن زره موی در کمان ز کمین
خلق را دور و برکنار نهاد		خویشتن را چو در کنار گرفت
آهشان را بس اعتبار نهاد		رحمتش آه عاشقان بشنید
جرمشان را به جای کار نهاد		در عنایات خویششان بکشید
نور در دیده شمس وار نهاد		نور عشاق شمس تبریزی

از گل و زعفران حکایت کرد		سیبکی نیم سرخ و نیمی زرد
برد معشوق ناز و عاشق درد		چون جدا گشت عاشق از معشوق
بر رخ هر دو عشق پیدا کرد		این دو رنگ مخالف از یک هجر
سرخی و فربهی عاشق سرد		رخ معشوق زرد لایق نیست
ناز کش عاشقا مگیر نبرد		چونک معشوق ناز آغازید
فهما اثنان فی الحقیقه فرد		انا کالشوک سیدی کالورد
منه حر البقا و منی البرد		انه الشمس اننی کالظل
ان داوود قدروا فی السرد		ان جالوت بارز الطالوت
همچنانک بزاید از زن مرد		دل ز تن زاد لیک شاه تنست
چون سواری نهان شده در گرد		باز در دل یکی دلیست نهان
اوست کاین گرد را به رقص آورد		جنبش گرد از سوار بود
با توکل بریز مهره چو نرد		نیست شطرنج تا تو فکر کنی
میوه‌های دل آن تفش پرورد		شمس تبریز آفتاب دلست

زعفران لاله را حکایت کرد		سیبکی نیم سرخ و نیمی زرد
نیمه‌ای خنده بود و نیمی درد		چون جدا گشت عاشق از معشوق
پاک می‌کرد از رخ مه گرد		سست پایی بمانده بر جایی
کاین چنین صنعتی کسی ناورد		دست می‌کوفت نیز می‌لافید
بیضه چرخ زیر پر پرورد		صعوه پرشکسته‌ای دیدی
رو بجو یار خنده‌ای ای مرد		باز شد خنده خانه این جا
بازگونه همی‌رود این نرد		ناز تا کی کنند این زشتان
چون ندانند جفت را از فرد		جفت و طاق از چه روی می‌بازند
آنک رویش هزار لاله و ورد		بهل این تا بیار خویش رویم

روز شد دیده باز باید کرد		دیده‌ها شب فراز باید کرد
آن طرف ترک تاز باید کرد		ترک ما هر طرف که مرکب راند
پوز آن سو دراز باید کرد		مطبخ جان به سوی بی‌سوییست
خویش را جمله گاز باید کرد		چون چنین کان زر پدید آمد
چون خضر خوش طراز باید کرد		جامه عمر را ز آب حیات
زین شکر احتراز باید کرد		چون غیورست آن نبات حیات
وقت نازست ناز باید کرد		چون چنین نازنین به خانه ماست
مرد را ساز ساز باید کرد		با گل و خار ساختن مردیست
کعبه‌ها را نماز باید کرد		قبله روی او چو پیدا شد
پیش آن سرفراز باید کرد		سجده‌هایی که آن سری باشد
خویشتن را ایاز باید کرد		پیش آن عشق عاقبت محمود
ترک گفت مجاز باید کرد		چون حقیقت نهفته در خمشیست

مستم و بیخودم چه دانم کرد		عشق تو مست و کف زنانم کرد
خویشتن را ترش نتانم کرد		غوره بودم کنون شدم انگور
مشت حلوا در این دهانم کرد		شکرینست یار حلوایی
خانه‌ام برد و بی‌دکانم کرد		تا گشاد او دکان حلوایی
من نبودم چنین چنانم کرد		خلق گوید چنان نمی‌باید
نوحه کردم که او زیانم کرد		اولا خم شکست و سرکه بریخت
درخورم داد و شادمانم کرد		صد خم می به جای آن یک خم
پخته و سرخ رو چو نانم کرد		در تنور بلا و فتنه خویش
کرد یوسف دعا جوانم کرد		چون زلیخا ز غم شدم من پیر
دست در من زد و کمانم کرد		می‌پریدم ز دست او چون تیر
چون زمین بودم آسمانم کرد		پر کنم شکر آسمان و زمین
زان سوی کهکشان کشانم کرد		از ره کهکشان گذشت دلم
فارغ از بام و نردبانم کرد		نردبان‌ها و بام‌ها دیدم
در جهان همچو جان نهانم کرد		چون جهان پر شد از حکایت من
چون زبان زود ترجمانم کرد		چون مرا نرم یافت همچو زبان
راز دل یک به یک بیانم کرد		چون زبان متصل به دل بودم
همچو شمشیر در میانم کرد		چون زبانم گرفت خون ریزی
آن چه آن یار مهربانم کرد		بس کن ای دل که در بیان ناید

پیش معشوق چون شکر میرند		عاشقانی که باخبر میرند
لاجرم شیوه دگر میرند		از الست آب زندگی خوردند
نی چو این مردم حشر میرند		چونک در عاشقی حشر کردند
دور از ایشان که چون بشر میرند		از فرشته گذشته‌اند به لطف
چون سگان از برون در میرند		تو گمان می‌بری که شیران نیز
چونک عشاق در سفر میرند		بدود شاه جان به استقبال
چونک در پای آن قمر میرند		همه روشن شوند چون خورشید
همه در عشق همدگر میرند		عاشقانی که جان یک دگرند
همه آیند و در جگر میرند		همه را آب عشق بر جگر است
نه بر مادر و پدر میرند		همه هستند همچو در یتیم
منکران در تک سقر میرند		عاشقان جانب فلک پرند
باقیان جمله کور و کر میرند		عاشقان چشم غیب بگشایند
جمله بی‌خوف و بی‌خطر میرند		و آنک شب‌ها نخفته‌اند ز بیم
گاو بودند و همچو خر میرند		و آنک این جا علف پرست بدند
شاد و خندان در آن نظر میرند		و آنک امروز آن نظر جستند
نی چنین خوار و محتضر میرند		شاهشان بر کنار لطف نهد
چون ابوبکر و چون عمر میرند		و انک اخلاق مصطفی جویند
این به تقدیر گفتم ار میرند		دور از ایشان فنا و مرگ ولیک

عنکبوتان مگس قدید کنند		صوفیان در دمی دو عید کنند
تا که ظلمات را شهید کنند		شمع‌ها می‌زنند خورشیدند
تا شهید تو را سعید کنند		باز هر ذره شد چو نفخه صور
تا کهنه‌هاش را جدید کنند		چرخ کهنه به گردشان گردد
تا قریب تو را بعید کنند		رغم آن حاسدان که می‌خواهند
همه را طالب و مرید کنند		حاسدان را هم از حسد بخرند
در همه فعل خود بدید کنند		کیمیای سعادت همه‌اند
لیک در مدتی مدید کنند		کیمیایی کنند همه افلاک
که گهی پاک و گه پلید کنند		وان هم از ماه غیب دزدیدند
بی ز ترکیب‌ها وحید کنند		خنک آن دم که جمله اجزا را
تا که نان‌هات را ثرید کنند		بس کن این و سر تنور ببند

عشق را با تو کار خواهد بود		گر تو را بخت یار خواهد بود
کان برون از شمار خواهد بود		عمر بی‌عاشقی مدان به حساب
پیش حق شرمسار خواهد بود		هر زمانی که می‌رود بی‌عشق
ساعت کوچ بار خواهد بود		هر چه اندر وطن تو را سبکست
چون پدر بردبار خواهد بود		بر تو این دم که در غم عشقی
آن جهان افتخار خواهد بود		فقر کز وی تو ننگ می‌داری
عاقبت خوشگوار خواهد بود		تلخی صبر اگر گلوگیر است
اندر آن مرغزار خواهد بود		چون رهد شیر روح از این صندوق
شاه دل شهسوار خواهد بود		چون از این لاشه خر فرود آید
کز فلک زر نثار خواهد بود		دامن جهد و جد را بگشا
هر نهان آشکار خواهد بود		تو نهان بودی و شدی پیدا
همچو فرعون خوار خواهد بود		هر کی خود را نکرد خوار امروز
اندر آتش چو خار خواهد بود		هر که چون گل ز آتش آب نشد
پشه‌ای را شکار خواهد بود		چون شکار خدا نشد نمرود
سخره‌ای انتظار خواهد بود		هر که از نقد وقت بست نظر
مست و بی‌اختیار خواهد بود		هر که را اختیار کردش عشق
تا ابد در خمار خواهد بود		هر که او پست و مست عشق نشد
اشتری بی‌مهار خواهد بود		هر که را مهر و مهر این دم نیست
خوار و بی‌اعتبار خواهد بود		در سر هر که چشم عبرت نیست
آخر از وی غبار خواهد بود		بس کن ار چه سخن نشاند غبار
دل از او بی‌قرار خواهد بود		شمس تبریز چون قرار گرفت

از پس چار پرده چون خورشید		آتش افکند در جهان جمشید
وای آن را که جست سایه بید		خنک او را که شد برهنه ز بود
زان سپیدی که نیست سرخ و سپید		دل سپیدست و عشق را رو سرخ
ترس را نیست اندر او امید		عشق ایمن ولایتیست چنانک
چون برآید ز عشق شد جاوید		هر حیاتی که یک دمش عمرست
ور بپرسی بپرس از ناهید		یک عروسیست بر فلک که مپرس
آمدند انبیا به رسم نوید		زین عروسی خبر نداشت کسی
خسروان را هله به جان بخرید		شمس تبریز خسرو عهدست

فتنه برخاست هیچ ننشینید		خسروانی که فتنه‌ای چینید
هم شما هم شما که شیرینید		هم شما هم شما که زیبایید
بر بر سیمتان که مشکینید		همچو عنبر حمایلیم همه
که گهی شاد و گاه غمگینید		نشوم شاد اگر گمان دارم
که شما چون کدوی رنگینید		در صفای می نهان دیدیم
با لب لعل و جان سنگینید		شاهدان فنا شما جمله
تا ابد خوش نشسته در زینید		بل که بر اسب ذوق و شیرینی
بنده شمس ملت و دینید		تبریزی شوید اگر در عشق

عاشقان عیدتان مبارک باد		عید بر عاشقان مبارک باد
در جهان همچو جان مبارک باد		عید ار بوی جان ما دارد
تا به هفت آسمان مبارک باد		بر تو ای ماه آسمان و زمین
عاشقان این نشان مبارک باد		عید آمد به کف نشان وصال
قند او در دهان مبارک باد		روزه مگشای جز به قند لبش
کاین می بی‌کران مبارک باد		عید بنوشت بر کنار لبش
رطل‌های گران مبارک باد		عید آمد که ای سبک روحان
بوسه‌های نهان مبارک باد		چند پنهان خوری صلاح الدین
بر من و بر فلان مبارک باد		گر نصیبی به من دهی گویم

ایزدش پاسبان و کالی باد		زندگانی صدر عالی باد
پیش او نقد وقت و حالی باد		هر چه نسیه‌ست مقبلان را عیش
از حریف فسرده خالی باد		مجلس گرم پرحلاوت او
بسته پیشش چو نقش قالی باد		جان‌ها واگشاده پر در غیب
هم جنوبی و هم شمالی باد		بر یمین و یسار او دولت
بر سر هر دو شاه و والی باد		دو ولایت که جسم و جان خوانند
او بسم غیر او ملی باد		بخت نقدست شمس تبریزی

بت و بتخانه را به باد بداد		شاهدی بین که در زمانه بزاد
کس از ایشان دگر نیارد یاد		شاهدانی که در جهان سمرند
هفت گردون ز همدگر بگشاد		از رخ ماه او چو ابر گشود
سوی هر روزنی درون افتاد		همچو مهتاب شاخ شاخ آن نور
جان‌ها را بخورد از بنیاد		تابشش چون بتافت بیشترک
پیش خورشید جان‌ها دلشاد		جان‌ها ذره ذره رقصان گشت
جمله پران که هر چه بادا باد		همچو پرواز شمس تبریزی

پیش سلطان بی‌امان نبرد		مادر عشق طفل عاشق را
پیش آن جان جان جان نبرد		تا نشد بالغ و ز جان فارغ
ره بدان صارم الزمان نبرد		روبه عقل گر چه جهد کند
جز به معراج آسمان نبرد		جان فدا عشق را که او دل را
عشقشان جز که بی‌نشان نبرد		عاشقان طالب نشان گشته
عاشقی جز که خون فشان نبرد		خون چکیده‌ست ره ره این نه بس است
تو یقین دان که بوی آن نبرد		هر کشان خون نه بوی مشک دهد
جز به معشوق لامکان نبرد		دیده را کحل شمس تبریزی

شب بر او بگذرد نتانی خورد		شعر من نان مصر را ماند
پیش از آنک بر او نشیند گرد		آن زمانش بخور که تازه بود
می‌بمیرد در این جهان از برد		گرمسیر ضمیر جای ویست
ساعتی دیگرش ببینی سرد		همچو ماهی دمی به خشک طپید
بس خیالات نقش باید کرد		ور خوری بر خیال تازگیش
نبود گفتن کهن ای مرد		آنچ نوشی خیال تو باشد

شکر و شهد مصر ارزان شد		یوسف آخرزمان خرامان شد
تن کی باشد که سنگ‌ها جان شد		لعل عرشی تو چو رو بنمود
تاج بر سر که چیست خاقان شد		تخته بند فراق تخت نشست
خانه‌ها خرد بود ویران شد		عشق مهمان بس شگرف آمد
قفس و مرغ و بیضه پران شد		پر و بال از جلال حق رویید
بی دلان بی‌خبر که دل آن شد		بادلان خیره گشته کاین دل کو
به سر من مگو که پایان شد		پای می‌کوب و عیش از سر گیر
صرفه او برد زانک در کان شد		زر چو درباخت خواجه صراف
بام گردون برآ که آسان شد		شمس تبریز نردبانی ساخت

نیک فارغ ز نام و ننگ آمد		هر کی در ذوق عشق دنگ آمد
شیرگیری که چون پلنگ آمد		نشود بند گفت و گوی جهان
گر بر او صد هزار سنگ آمد		شیشه عشق را فراغت‌ها است
چونک آن دلربای شنگ آمد		نام و ناموس کی شود مانع
پیش جولان عشق تنگ آمد		صد هزاران چو آسمان و زمین
گر کسل چون سپاه زنگ آمد		قیصر روم عشق غالب باد
کان قمر عاقبت به چنگ آمد		زهره بر چنگ این نوا می‌زد
عذر او پیش عشق لنگ آمد		شمس تبریز هر کی بی‌تو نشست

وقت سختی و امتحان آمد		هین که هنگام صابران آمد
کارد چون سوی استخوان آمد		این چنین وقت عهدها شکنند
مرد را کار چون به جان آمد		عهد و سوگند سخت سست شود
دل قوی کن که وقت آن آمد		هله ای دل تو خویش سست مکن
تا بگویند زر کان آمد		چون زر سرخ اندر آتش خند
بانگ برزن که پهلوان آمد		گرم خوش رو به پیش تیغ اجل
که مددها ز آسمان آمد		با خدا باش و نصرت از وی خواه
چونک بنده بر آستان آمد		ای خدا آستین فضل فشان
کابر فضل تو درفشان آمد		چون صدف ما دهان گشادستیم
در پناه تو گلستان آمد		ای بسا خار خشک کز دل او
دلخوشی‌های بی‌نشان آمد		من نشان کرده‌ام تو را که ز تو
که مرا زخم بس گران آمد		وقت رحمست و وقت عاطفت است
لشکر و پیل بی‌کران آمد		ای ابابیل هین که بر کعبه
که خداوند غیب دان آمد		عقل گوید مرا خمش کن بس
بی من از خان من فغان آمد		من خمش کردم ای خدا لیکن
تیر ناگه کز این کمان آمد		ما رمیت اذ رمیت هم ز خداست

بخت و اقبال را شکار کند		هر که بهر تو انتظار کند
سینه را سبز و لاله زار کند		بهر باران چو کشت منتظر است
سنگ را لعل آبدار کند		بهر خورشید کان چو منتظر است
اندر او صد هزار کار کند		انتظار ادیم بهر سهیل
روی را صاف و بی‌غبار کند		آهنی کانتظار صیقل کرد
در غزا خویش ذوالفقار کند		ز انتظار رسول تیغ علی
نطفه را شاه خوش عذار کند		انتظار جنین درون رحم
هر یکی دانه را هزار کند		انتظار حبوب زیر زمین
سنگ را چست و بی‌قرار کند		آسیا آب را چو منتظر است
چشم را چشم اعتبار کند		انتظار قبول وحی خدا
سینه را درج در چو نار کند		انتظار نثار بحر کرم
بهر مغز شهان عقار کند		شیره را انتظار در دل خم
رانده را لایق کنار کند		بی کنارست فضل منتظرش
شرح آن کانتظار یار کند		تا قیامت تمام هم نشود
شمس و ناهید و مه دوار کند		ز انتظارات شمس تبریزی

یاد جان پیش عشق عار بود		عشق را جان بی‌قرار بود
هر که را در سر این خمار بود		سر و جان پیش او حقیر بود
اندر آن صف که کارزار بود		همه بر قلب می‌زند عاشق
گر چه شمشیر صد هزار بود		نکند جانب گریز نظر
کی سگی شیر مرغزار بود		عشق خود مرغزار شیرانست
در ره عشق جان نثار بود		عشق جان‌ها در آستین دارد
پیش جاروبشان غبار بود		نام و ناموس و شرم و اندیشه
عاشقان را بلا شکار بود		همه کس را شکار کرد بلا
کان بلا نیز شرمسار بود		مر بلا را چنان به جان بخرند
کو ز اسرار کردگار بود		جان عشق است شه صلاح الدین

شهد دنیاش کی لذیذ آید		هر که را ذوق دین پدید آید
که نگوسار یک نبیذ آید		آن چنان عقل را چه خواهی کرد
که تو را سود از این خرید آید		عقل بفروش و جمله حیرت خر
که در او عقل کس بدید آید		نه از آن حالتیست ای عاقل
گر همه عقل‌ها کلید آید		نشود باز این چنین قفلی
آن همه بانگ ناشنید آید		گر درآیند ذره ذره به بانگ
بنده گر پاک وگر پلید آید		چه شود بیش و کم از این دریا
گر یزیدست بایزید آید		هر که رو آورد بدین دریا

طوطی این جا شکر نمی‌خاید		بوی دلدار ما نمی‌آید
بلبل جان‌ها بنسراید		هر مقامی که رنگ آن گل نیست
عشق هرگز چنین نفرماید		خوش برآییم دوست حاضر نیست
لیک بی‌او طرب نمی‌شاید		همه اسباب عشق این جا هست
طربی بی‌رخش نمی‌زاید		مادر فتنه‌ها که می‌باشد
جز خمار و شکوفه نفزاید		هر شرابی که دوست ساقی نیست
گازری را مراد برناید		همه آفاق پرستاره شود
از جهان جز ملال ننماید		بی اثرهای شمس تبریزی

عقل فریادرس نمی‌آید		صبر با عشق بس نمی‌آید
زیر فرمان کس نمی‌آید		بیخودی خوش ولایتیست ولی
هیچ بانگ جرس نمی‌آید		کاروان حیات می‌گذرد
خود تو را این هوس نمی‌آید		بوی گلشن به گل همی‌خواند
از گزاف این نفس نمی‌آید		زانک در باطن تو خوش نفسیست
عسلی از مگس نمی‌آید		بی خدای لطیف شیرین کار
تا نکاری عدس نمی‌آید		هر دمی تخم نیکوی می‌کار
که جزا از سپس نمی‌آید		هیچ کردی به خیر اندیشه
جانب هر غلس نمی‌آید		بس کن ایرا که شمع این گفتار

زاغ با طوطیان شکر خاید		من بسازم ولیک کی شاید
کژ با راست راست کی آید		هر یکی را ولایتست جدا
زاغ را می چمین خر باید		گر چه طوطی خود از شکر زندست
ماده گرگ شیر نر زاید		عشق در خویش بین کجا گنجد
زان ز گرگین تو را گر افزاید		بگریز از کسی که عاشق نیست
دانک او سرمه ایت می‌ساید		ور شوی کوفته به‌هاون عشق
شمس تبریز مست می‌آید		رو بکن تو خراب خانه از آنک

جان به عشق اندرون ز خود برهید		عشق جانان مرا ز جان ببرید
هرگز این در وجود آن نرسید		زانک جان محدثست و عشق قدیم
جان ما را به قرب خویش کشید		عشق جانان چو سنگ مغناطیس
جان چو گم شد وجود خویش بدید		باز جان را ز خویشتن گم کرد
دام عشق آمد و در او پیچید		بعد از آن باز با خود آمد جان
جمله اخلاص‌ها از او برمید		شربتی دادش از حقیقت عشق
هیچ کس در نهایتش نرسید		این نشان بدایت عشق است

فتنه برخاست هیچ ننشینید		خسروانی که فتنه‌ای چینید
هم شما هم شما که شیرینید		هم شما هم شما که زیبایید
بر بر سیمتان که مشکینید		همچو عنبر حمایلیم همه
هم شما داد جان مسکینید		لذتی هست با شما گفتن
که گهی شاد و گاه غمگینید		نشوم شاد اگر گمان دارم
تا ابد خوش نشسته در زینید		بل که بر اسب ذوق و شیرینی
با لب لعل و جان سنگینید		شاهدان فانی و شما جمله
که شما چون کدوی رنگینید		در صفای می شهان دیدیم
مرد آیید اگر نه عنینید		در بهشتی که هر زمان بکریست
بنده شمس ملت و دینید		تبریزی شوید اگر در عشق

در تو زیادت نظری کرده‌اند		زان ازلی نور که پرورده‌اند
تا بگدازند که افسرده‌اند		خوش بنگر در همه خورشیدوار
کز دی دیوانه بپژمرده‌اند		سوی درختان نگر ای نوبهار
کز دم دجال جفا مرده‌اند		لب بگشا هیکل عیسی بخوان
کز می تو چاشنیی برده‌اند		بشکن امروز خمار همه
کاین همگان زهر فنا خورده‌اند		درده تریاق حیات ابد
کاین همه محجوب دو صد پرده‌اند		همچو سحر پرده شب را بدر
چونک یکی گوش نیاورده‌اند		بس کن و خاموش مشو صدزبان

عود همان به که در آتش بود		دوست همان به که بلاکش بود
چون ز کف دوست بود خوش بود		جام جفا باشد دشوارخوار
از کرم و لطف منقش بود		زهر بنوش از قدحی کان قدح
غم مخور ار زیر تو آتش بود		عشق خلیلست درآ در میان
بید و گل و سنبله کش بود		سرد شود آتش پیش خلیل
تا که فلک زیر تو مفرش بود		در خم چوگانش یکی گوی شو
در غم و در کوب و کشاکش بود		رقص کنان گوی اگر چه ز زخم
قبله هر فارس مه وش بود		سابق میدان بود او لاجرم
رست از آن غم که تراشش بود		چونک تراشیده شده‌ست او تمام
گر دو جهان جمله مشوش بود		هر کی مشوش بود او ایمنست
شرق نه در پنج و نه در شش بود		مفخر تبریز تو را شمس دین

درد مرا بین که چه آرام داد		دیدن روی تو هم از بامداد
جانب اسرار چه پیغام داد		در دل عشاق چه آتش فکند
جان مرا باده بی‌جام داد		چون ز سر لطف مرا پیش خواند
کاسه آلوده به اجسام داد		صافی آن باده چو ارواح خورد
زانک به اجسام همین نام داد		صافی آن باده ز ارواح جو
رحمت پیوسته در آن دام داد		در تبریزست تو را دام دل

مرگ چنین خواجه نه کاریست خرد		گفت کسی خواجه سنایی بمرد
آب نبود او که به سرما فسرد		کاه نبود او که به بادی پرید
دانه نبود او که زمینش فشرد		شانه نبود او که به مویی شکست
کو دو جهان را بجوی می‌شمرد		گنج زری بود در این خاکدان
جان خرد سوی سماوات برد		قالب خاکی سوی خاکی فکند
مغلطه گوییم به جانان سپرد		جان دوم را که ندانند خلق
بر سر خم رفت جدا شد ز درد		صاف درآمیخت به دردی می
مرغزی و رازی و رومی و کرد		در سفر افتند به هم ای عزیز
اطلس کی باشد همتای برد		خانه خود بازرود هر یکی
نام تو از دفتر گفتن سترد		خامش کن چون نقط ایرا ملک

در پی این هر دو خود او می‌رسد		پیرهن یوسف و بو می‌رسد
کز پی من جام و کدو می‌رسد		بوی می لعل بشارت دهد
نور حقش توی به تو می‌رسد		نفس اناالحق تو منصور گشت
سنگ بلاها به سبو می‌رسد		نیست زیان هیچ ز سنگ آب را
جوی بکن کآب به جو می‌رسد		آب حیاتست ورای ضمیر
باد در این خاک از او می‌رسد		آب بزن بر حسد آتشین
عربده هر لحظه به کو می‌رسد		عشق و خرد خانه درون جنگیند
عاقبت آن جمله بدو می‌رسد		هر چه دهد عاشق از رخت و بخت
او و جهازش نه به شو می‌رسد		گر چه بسی برد ز شوهر عروس
خیز ز خود دست بشو می‌رسد		مایده‌ای خواستی از آسمان
از تبریز آیت نو می‌رسد		مژده ده ای عشق که از شمس دین

دوش دلم سوی دل افروز شد		آتش عشق تو قلاووز شد
چون به دم گرم جگرسوز شد		چون به سخن داشت مرا دوش یار
کو به دغل بر همه پیروز شد		من چه زنم با دم و با مکر او
دید دغل‌هاش بدآموز شد		این دل من ساده و بی‌مکر بود
همچو پنیر آفت هر یوز شد		هر چه به عالم خوشی شهوتست
بوسه دهم بوسه دهم روز شد		آه که شب جمله در این وعده رفت
عقل دگربار کمردوز شد		یار برهنه به قبا میل کرد

لشکر پیدا و نهان آمدند		از سوی دل لشکر جان آمدند
کز ره جان جامه دران آمدند		جامه صبر من از آن چاک شد
در طلب شاه جهان آمدند		چادر افکنده عروسان روح
رقص کنان سوی مکان آمدند		بر مثل سیل خوش از لامکان
پردگیان ملک ستان آمدند		صورت دل صورت‌ها را شکست
هر چه نهان بود عیان آمدند		هر چه عیان بود نهان آمدند
هر چه نشان نیست نشان آمدند		هر چه نشان داشت نشانش نماند

دانم من کان ز کجا می‌کند		آنچ گل سرخ قبا می‌کند
آنچ گذشتست قضا می‌کند		بید پیاده که کشیدست صف
هر یک تکبیر غزا می‌کند		سوسن با تیغ و سمن با سپر
آه از آن گل که چه‌ها می‌کند		بلبل مسکین که چه‌ها می‌کشد
کان گل اشارت سوی ما می‌کند		گوید هر یک ز عروسان باغ
بهر من بی‌سر و پا می‌کند		گوید بلبل که گل آن شیوه‌ها
با تو بگویم چه دعا می‌کند		دست برآورده به زاری چنار
پشت بنفشه کی دوتا می‌کند		بر سر غنچه کی کله می‌نهد
بین که بهاران چه وفا می‌کند		گر چه خزان کرد جفاها بسی
فصل بهار آمد ادا می‌کند		فصل خزان آنچ به تاراج برد
جمله بهانه‌ست چرا می‌کند		ذکر گل و بلبل و خوبان باغ
شرح عنایات خدا می‌کند		غیرت عشق است وگر نه زبان
باز مراعات شما می‌کند		مفخر تبریز و جهان شمس دین

کآتش زد در دل و دل را ربود		آه در آن شمع منور چه بود
سوختم ای دوست بیا زود زود		ای زده اندر دل من آتشی
کز رخ دل حسن خدا رو نمود		صورت دل صورت مخلوق نیست
جز لب او نیست مرا هیچ سود		جز شکرش نیست مرا چاره‌ای
این دلم از زلف تو بندی گشود		یاد کن آن را که یکی صبحدم
جان من از جان تو چیزی شنود		جان من اول که بدیدم تو را
غرقه شد اندر تو و سیلم ربود		چون دلم از چشمه تو آب خورد

یوسفم از چاه به صحرا دوید		چونک کمند تو دلم را کشید
باز به فریادم هم او رسید		آنک چو یوسف به چهم درفکند
چنبره دل گل و نسرین دمید		چون رسن لطف در این چه فکند
چه چو بهشتی شد و قصر مشید		قیصر از آن قصر به چه میل کرد
گفت که خورشید به من بنگرید		گفتم ای چه چه شد آن ظلمتت
جمره عشقت بگدازد جلید		هر که فسردست کنون گرم شد
اوست که ترسابچه خواندش فرید		قیصر رومست که بر زنگ زد
پر شد و بشکافت که هل من مزید		پرتو دل بود که زد بر سعیر
تا بخورم هرک ز یزدان برید		دوزخ گفتش که مرا جان ببخش
ور نه بمردم تبشم بفسرید		برگذر از آتش ای بحر لطف
زود به من ده که خداشان گزید		گفت که ای آتش قوم مرا
گفت که نار تو ز نورم رهید		جمله یکایک به کف او سپرد
شمس بود نور جهان را کلید		تافت ز تبریز رخ شمس دین

هست حریف تو در این رقص باد		شاخ گلی باغ ز تو سبز و شاد
عیسی گلروی از این هر دو زاد		باد چو جبریل و تو چون مریمی
رحمت بسیار بر این رقص باد		رقص شما هر دو کلید بقاست
تخت بود جایگه کیقباد		تختگه نسل شما شد دماغ
زانک برستست ز کون و فساد		میوه هر شاخ به معده رود
خلط نگردد بخور و ارتقاد		نعمت ما چو ز مکون بود
خوان بزرگست تو را ای جواد		روزی هر قوم ز باغ دگر
بخت به از رخت بود المراد		قسمت بختست برو بخت جو
زان مدد نور که آرد ولاد		بس که نسیمی به دل اندردمید

مشت کی کردست دو چشمش کبود		دوش دل عربده گر با کی بود
هفت قدح از دگران برفزود		آن دل پرخواره ز عشق شراب
دست زنان ناگه خوابش ربود		مست شد و بر سر کوی اوفتاد
وان دگری شد کمرش را گشود		آن عسسی رفت قبایش ببرد
جست ز خواب آن دل بی‌تار و پود		آمد چنگی بنوازید تار
دید زیان کم شد سودای سود		دید قبا رفته خمارش نماند
جام گرفت و سوی او شد چو دود		دیدش ساقی که در آتش فتاد
صورت اقبال بدو رو نمود		بر غم او ریخت می دلگشا
ذوق فنا دید چه جوید وجود		بخت بقا یافت قبا گو برو
باد دو صد شنبه از آن جهود		عالم ویرانه به جغدان حلال
خیز قدح پر کن و پیش آر زود		ما چو خرابیم و خراباتییم
جسم نداند می جان آزمود		این قدح از لطف نیاید به چشم
در دلش آتش بزن افغان عود		زان سوی گوش آمد این طبل عید
دلبر خوبست و هزاران حسود		بس کن و اندر تتق عشق رو

بار دگر خواجه پشیمان شود		هر که ز عشاق گریزان شود
هر که سوی چشمه حیوان شود		والله منت همه بر جان اوست
در حرم عشرت سلطان شود		هر که سبوی تو کشد عاقبت
از تو چو دریای و چو عمان شود		تنگ بود حوصله آدمی
قطره به دریا در و مرجان شود		رو به دل اهل دلی جای گیر
هر چه بود میل کسی آن شود		جنبش هر ذره به اصل خودست
سجده کند زود مسلمان شود		کافر صدساله چو بیند تو را
همصفت دلبر و جانان شود		جان و دل از جذبه میل و هوس
عاقبت امر گلستان شود		خار که سرتیز ره عاشق است
گر نه ضمیر تو پریشان شود		ناطقه را بند کن و جمع باش

آمد و مستانه رخم را گزید		عشق مرا بر همگان برگزید
روی مرا نادره گازی رسید		شکر کز آن کان زر جعفری
هم ز دم اوست که در من دمید		باد تکبر اگرم در سرست
گنبد نیلی سره نیلی کشید		کرد مرا خشم مه و بر رخم
بوسه پیاپی شد و لب ناپدید		باده فراوان و یکی جام نی
گشته یزید از دم تو بایزید		ای شب کفر از مه تو روز دین
کی شود از سگ لب دریا پلید		گو سگ نفس این همه عالم بگیر
خونش بریزیم چو آمد کلید		قفل خداییش بسی خون که ریخت
تا به هم افتند سعید و شهید		جان به سعادت بکشد نفس را
کو ز سگی‌های سگ تن رهید		هیچ شکاری نرهد زان صیاد
تازه شد از یار هزاران قدید		ای خرف پیر جوان شو ز سر
صور دمیدند ز عرش مجید		وی بدن مرده برون آ ز گور
ایدک الله به عیش جدید		خامش و بشنو دهل خامشان

مرگ چنین خواجه نه کاریست خرد		گفت کسی خواجه سنایی بمرد
روح طبیعی به فلک واسپرد		قالب خاکی به زمین بازداد
آب حیاتش به درآمد ز درد		ماه وجودش ز غباری برست
هر چه ز خورشید جدا شد فسرد		پرتو خورشید جدا شد ز تن
چونک اجل خوشه تن را فشرد		صافی انگور به میخانه رفت
جان شده را مرده نباید شمرد		شد همگی جان مثل آفتاب
مغز نمیرد مگرش دوست برد		مغز تو نغزست مگر پوست مرد
یا بشنو قصه آن ترک و کرد		پوست بهل دست در آن مغز زن
خرقه بپوشید و سر و مو سترد		کرد پی دزدی انبان ترک

و السعی لدیه غیر مردود		یا من نعماه غیر معدود
کی نعبده و نعم معبود		قد اکرمنا و قد دعانا
بل یجعلنا بذاک محمود		لا یطلب حمدنا لفخر
من حضرته الکریم مورود		قد بشر باللقاء صدقه
و السعی الی السعود مسعود		و الوعد من الحبیب حلو
صد دل به سعود خویش بربود		خاصا سعدی که او به هر دم

ایقظوا من غفله ثم انشروا للاجتهاد		طارت الکتب الکرام من کرام یا عباد
ربنا اصلح شأننا اوجد به عفو یا جواد		جاء نا میزاننا کی نختبر اوزاننا
قد خرجتم من حجاب و انتبهتم من رقاد		اضحکوا بعد البکاء نعم هذا المشتکی
ماه تو تابنده باد و دولت پاینده باد		پارسی گوییم شاها آگهی خود از فؤاد
آب و نانش تیره باد و آتشش بادا رماد		هر ملولی که تو را دید و خوش و تازه نشد
چشم بختش خفته بادا تا الی یوم المعاد		خوابناکی که صباحت دید وز جا برنجست

بیننا و بینه قبل التجلی الف واد		من رای درا تلالا نوره وسط الفؤاد
ایها الاموات قوموا و ابصروا یوم التناد		جاء من یحیی الموات و الرمیم و الرفات
ایقظوا من غفله ثم انشروا للاجهتاد		طارت الکتب الکرام من کرام کاتبین
ربنا اصلح شأننا اوجد به عفو یا جواد		جاء نا میزاننا کی تختبر اوزاننا
قد خرجتم من حجاب و انتبهتم من رقاد		اضحکوا بعد البکا یا نعم هذ المشتکا
ماه تو تابنده باد و دولتت پاینده باد		پارسی گوییم شاها آگهی خود از فؤاد
آب نابش تیره باد و آتشش بادا رماد		هر ملولی که تو را دید و خوش و تازه نشد
چشم بختش خفته بادا تا الی یوم المعاد		خوابناکی که صباحت دید وز جا برنجست

در گل و گلزار و نسرین روح دیگر بردمید		میر خوبان را دگر منشور خوبی دررسید
یا منیرا زاده نور علی نور مزید		با ملیحا زاده الرحمن احسانا جدید
خوبتر از ماه چه بود ماه در تو ناپدید		خوشتر از جان خود چه باشد جان فدای خاک تو
کل بستان انیق من جناک مستفید		کل ذی روح یفدی فی هواک روحه
کل من ابدی جمیلا لیس یبعد ان یعید		لست انکر ما ذکرتم البقاء فی الفنا
هیچ کس را کس گریبان از گزافه کی کشید		این ملولی می‌کشد جان را که چیزی تو بگو

جمله ارواحنا تغمس فیما ترید		یا شبه الطیف لی انت قریب بعید
طبل قیامت زدند خیز که فرمان رسید		نوبت آدم گذشت نوبت مرغان رسید
انت جمال الکمال زدت فهل من مزید		انت لطیف الفعال انت لذیذ المقال
دلق برون کن ز سر خلعت سلطان رسید		از پس دور قمر دولت بگشاد در
لیس لدنیا غرور یا سندی لا تحید		جاء اوان السرور زال زمان الفتور
دیو رها کرد رخت چتر سلیمان رسید		دیو و پری داشت تخت ظلم از آن بود سخت
انت بدار السلام ساکن قصر مشید		هل طرب یا غلام فاملا کاس المدام
حاجت لاحول نیست دیو مسلمان رسید		عشق چه خوش حاکمیست ظالم و بی‌قول نیست
خذ بیدی ارتقی نحوک انت المجید		یا لمع المشرق مثلک لم یخلق
بلبل جان مست شد سوی گلستان رسید		عاشق از دست شد نیست شد و هست شد
زیر و زبر بست نور موسی عمران رسید		پرده برانداخت حور جمله جهان همچو طور
صورت از رشک حق پرده گر جان رسید		هر چه خیال نکوست عشق هیولای اوست
چونک جدا گشت باد خاک به ماچان رسید		هست تنت چون غبار بر سر بادی سوار
مثل هوی اختفی وسط صیاح شدید		اعلم ان الغبار مرتفع بالریاح

میان این دل و آن یار می فروش چه بود		اگر حریف منی پس بگو که دوش چه بود
الی البقاء یبلغ من الفناء یذود		فدیت سیدنا انه یری و یجود
مرا بگو که در آن حلقه‌های گوش چه بود		اگر به چشم بدیدی جمال ماهم دوش
مثال ظلک ان طال هو الیک یعود		معاد کل شرود طغی و منه نی
بگو که صورت آن شیخ خرقه پوش چه بود		وگر تو با من هم خرقه‌ای و همرازی
بمس عاطفه الله الزمان ولود		بامر حافظ الله المکان یعی
بگو اشارت آن ناطق خموش چه بود		اگر فقیری و ناگفته راز می‌شنوی
ایا حیاه فدومی فقد اتاک خلود		ایا فؤاد فذب فی لظی محبته
بگو که نیم شب آن نعره و خروش چه بود		وگر نخفتی و از حال دوش آگاهی
ترید نحله تاج فلا تنی به سجود		ترید جبر جبیر الفؤاد فانکسرن
بیار پارگکی تا که رنگ و بوش چه بود		از آنچ جامه و تن پاره پاره می‌کردیم
به نصف وجهک لا تسجدن شبیه یهود		برغم انفک لا تنکسر کما الحیوان
بگو که معنی آن بحر و موج و جوش چه بود		وگر چو یونس رستی ز حبس ماهی و بحر
الیس حبک تأثیر حب ود ودود		یقول لیت حبیبی یحبنی کرما
یکیست اصل پس این وحشت وحوش چه بود		وگر شناخته‌ای کاصل انس و جان ز کجاست
متی تقر عیونی و صاحبی مفقود		ایا نضاره عیشی بما تهیجنی
گه تصور عشاق پشت و روش چه بود		وگر بدیدی جانی که پشت و رویش نیست
اکون مثلک لدا لربه لکنود		لئن سکرت بما قد سقیتنی یا دهر
هزار دفتر و پیغام و گفت و گوش چه بود		وگر ز عشق تو سردفتر غرض ماییم

رضی الصد بحینی و قصد		حکم البین بموتی و عمد
فر آنی بفناکم و حسد		فتح الدهر عیون حسد
لیس للعشق قریب و ولد		یهرق العشق دماء حقنت
لکن الفقر غناء و رغد		لکن الموت حیاه لکم
لا تخافن ضلالا و رصد		سافروا فی سبل العشق معی
دونکم وفد وصال و مدد		لا یهولنکم بعدکم
یهب السالک حولا و جلد		فنسیم طرب اولهم

تا سینه‌ها روشن شود افزون شود نور نظر		ای شاهد سیمین ذقن درده شرابی همچو زر
تا جسم گردد همچو جان تا شب شود همچون سحر		کوری هشیاران ده آن جام سلطانی بده
زیرا نشاید در کرم بر خلق بستن هر دو در		چون خواب را درهم زدی درده شراب ایزدی
زیرا که فاز من شکر زیرا که خاب من کفر		ای خورده جام ذوالمنن تشنیع بیهوده مزن
تشنیع‌های بیهده چون می‌زنی ای بی‌گهر		ای تو مقیم میکده هم مستی و هم می‌زده

انا قضینا بینکم فاستبشروا بالمنتصر		انا فتحنا عینکم فاستبصروا الغیب البصر
جانم فدات ای مژده ور بستان تو جانم ماحضر		باد صبا ای خوش خبر مژده بیاور دل ببر
چشم جهان روشن شود چون از تو آید یک نظر		شمشیرها جوشن شود ویرانه‌ها گلشن شود
جان و جهان خندان شده چون داد جان‌ها را ظفر		ای قهر بی‌دندان شده وی لطف صد چندان شده
بادا ورا شرم از خدا گر او بلافد از هنر		هر کس که دیدت ای ضیا وان حضرت باکبریا
الا که نیم اندیشه‌ای در روز و شب هجران شمر		نگذاشت شیر بیشه‌ای از هست ما یک ریشه‌ای
کوران به دیده گفته خه بشنوده لطفش گوش کر		ای آفرین بر روی شه کز وی خجل شد روی مه
کی سیر گردد جان من در جان من جوع البقر		از عشق آن سلطان من وان دارو و درمان من
والله روحی ما نفر والله روحی ما کفر		ان کان عیشا قد هجر و اختل عقلی من سهر
او جان و من چون قالبش حیران از آن خوبی و فر		من ابروش او ماه وش او روز و من همچو شبش
درد و الم بی‌نافعی رویم چو زر بی‌سیمبر		آه از دعا بی‌سامعی جرم و گنه بی‌شافعی
مستطرب و خوش خفته من در سایه‌های آن شجر		کی باشد آن در سفته من الحمدلله گفته من
که گویمش هجران خود بنمایمش خون جگر		تا دیدمی جانان خود من جویمی درمان خود
مخدوم شمس الدین را تبریز شهر و مشتهر		ای گوهر بحر بقا چون حق تو بس پنهان لقا

برریز جامی بر سرش ای ساقی همچون شکر		آمد ترش رویی دگر یا زمهریر است او مگر
زیرا میان گلرخان خوش نیست عفریت ای پسر		یا می دهش از بلبله یا خود به راهش کن هله
خر را بروید در زمان از باده عیسی دو پر		درده می پیغامبری تا خر نماند در خری
دانی که مستان را بود در حال مستی خیر و شر		در مجلس مستان دل هشیار اگر آید مهل
جز عاشقی آتش دلی کآید از او بوی جگر		ای پاسبان بر در نشین در مجلس ما ره مده
ور بیل خواهی عاریت بر جای بیل آرد تبر		گر دست خواهی پا دهد ور پای خواهی سر نهد
اسپر سلامت نیستم در پیش تیغم چون سپر		تا در شراب آغشته‌ام بی‌شرم و بی‌دل گشته‌ام
کآتش به خواب اندرزند وین پرده گوید تا سحر		خواهم یکی گوینده‌ای آب حیاتی زنده‌ای
چون شیرگیر حق نشد او را در این ره سگ شمر		اندر تن من گر رگی هشیار یابی بردرش
آن‌ها جدا وین‌ها جدا آن‌ها دگر وین‌ها دگر		قومی خراب و مست و خوش قومی غلام پنج و شش
شدوا یدی شدوا فمی هذا حفاظ ذی السکر		ز اندازه بیرون خورده‌ام کاندازه را گم کرده‌ام
ما را چو خود بی‌هوش کن بی‌هوش سوی ما نگر		هین نیش ما را نوش کن افغان ما را گوش کن

قومی چو دل زیر و زبر قومی چو جان بی‌پا و سر		رو چشم جان را برگشا در بی‌دلان اندرنگر
بی‌پرده و پوشش همه دل پیش حکمش چون سپر		بی‌کسب و بی‌کوشش همه چون دیگ در جوشش همه
وز عقل و دانش رادتر وز آب حیوان پاکتر		از باغ و گل دلشادتر وز سرو هم آزادتر
بر آب و گل بنهاده پا وز عین دل برکرده سر		چون ذره‌ها اندر هوا خورشید ایشان را قبا
وز موج وز غوغای خون دامانشان ناگشته تر		در موج دریاهای خون بگذشته بر بالای خون
در آب و گل لیکن چو دل در شب ولیکن چو سحر		در خار لیکن همچو گل در حبس ولیکن همچو مل
مستی خوشی از راحشان فارغ شده از خیر و شر		باری تو از ارواحشان وز باده و اقداحشان
شد طعمه طوطی شکر وان زاغ را چیزی دگر		بس کن که هر مرغ ای پسر خود کی خورد انجیر تر

دیوانگان را می‌کند زنجیر او دیوانه‌تر		ما را خدا از بهر چه آورد بهر شور و شر
آری درآ هر نیم شب بر جان مست بی‌خبر		ای عشق شوخ بوالعجب آورده جان را در طرب
ماندست اندر خرکمان چون عاشقان زیر و زبر		ما را کجا باشد امان کز دست این عشق آسمان
از فتنه روز و شبت پنهان شدستم چون سحر		ای عشق خونم خورده‌ای صبر و قرارم برده‌ای
گر در عدم غلطان شوم اندر عدم داری نظر		در لطف اگر چون جان شوم از جان کجا پنهان شوم
ای هر عدم صندوق تو ای در عدم بگشاده در		ما را که پیدا کرده‌ای نی از عدم آورده‌ای
هر دو طفیل هست تو بر حکم تو بنهاده سر		هستی خوش و سرمست تو گوش عدم در دست تو
وان باده در پیمانه کن تا هر دو گردد بی‌خطر		کاشانه را ویرانه کن فرزانه را دیوانه کن
بشنو سلام مست خود دل را مکن همچون حجر		ای عشق چست معتمد مستی سلامت می‌کند
بشکن خمار مست را بر کوی مستان برگذر		چون دست او بشکسته‌ای چون خواب او بربسته‌ای

پسته لعل برگشا تا نشود گران شکر		ای تو نگار خانگی خانه درآ از این سفر
تا که تهیست ساغرم خون چه پرست این جگر		ساقی روح چون تویی کشتی نوح چون تویی
در دو جهان یکی بگو کو صنمی کجا دگر		طعنه زند مرا ز کین رو صنمی دگر گزین
گفت که‌های گم شدم این ملکست یا بشر		آن قلمی که نقش کرد چونک بدید نقش تو
در دل من درآ ببین هر نفسی یکی حشر		جان و جهان چرا چنین عیب و ملامتم کنی
خشک لبی و چشم تر مایده بین ز خشک و تر		عشق بگوید الصلا مایده دو صد بلا
شهره یکی ستاره‌ای بنده او دو صد قمر		چونک چشیدی این دو را جلوه شود بتی تو را
در تبریز همچو دین اوست نهان و مشتهر		فاش بگو که شمس دین خاصبک و شه یقین

ای دل و جان هر طرف چشم و چراغ هر سحر		گرم درآ و دم مده باده بیار و غم ببر
هم عرصات گشته‌ای پر ز نبات و نیشکر		هم طرب سرشته‌ای هم طلب فرشته‌ای
با خردم ستیز شد هین بربا از او خبر		خیز که رسته خیز شد روز نبات ریز شد
چون شنوند نام تو یاوه کنند پا و سر		خوش خبران غلام تو رطل گران سلام تو
رفت و هنوز می‌رود دیو ز سایه عمر		خیز که روز می‌رود فصل تموز می‌رود
پشت دل و پناه جان پیش درآ چو شیر نر		ای بشنیده آه جان باده رسان ز راه جان
قافله را بکش بکش خوش سفریست این سفر		مست و خراب و شاد و خوش می‌گذری ز پنج و شش
نوبت تست ای صنم دور توست ای قمر		لحظه به لحظه دم به دم می بده و بسوز غم
آن تبریز چون بصر شمس در اوست چون نظر		عقل رباست و دلربا در تبریز شمس دین
دیده نمی‌شود نظر جز به بصیرتی دگر		گر چه بصر عیان بود نور در او نهان بود

شیفته و بی‌خبری چند از این کار		دی سحری بر گذری گفت مرا یار
کرده پر از خون جگر در طلب خار		چهره من رشک گل و دیده خود را
گفتم کی پیش رخت شمع فلک تار		گفتم کی پیش قدت سرو نهالی
نیست عجب گر بر تو نیست مرا بار		گفتم کی زیر و زبر چرخ و زمینت
دم مزن و باش بر سیمبرم زار		گفت منم جان و دلت خیره چه باشی
نیست مرا تاب سکون گفت به یک بار		گفتم کی از دل و جان برده قراری
غرقه شو و جان صدف پر ز گهر دار		قطره دریای منی دم چه زنی بیش

ز دست یار آتشروی عالم سوز زیبا خور		اگر باده خوری باری ز دست دلبر ما خور
مثال کشت کوهستان همه شربت ز بالا خور		نمی‌شاید که چون برقی به هر دم خرمنی سوزی
ز دست عشق پابرجا شراب آن جا ز بی‌جا خور		اگر خواهی که چون مجنون حجاب عقل بردری
وگر مخمور و مغموری از این بگزیده صهبا خور		اگر دلتنگ و بدرنگی به زیر گلبنش بنشین
اگر اوباش و قلاشی مخور پنهان و پیدا خور		گریزانست این ساقی از این مستان ناموسی
مخور باده در این گلخن بر آن سقف معلا خور		حریفان گر همی‌خواهی چو بسطامی و چون کرخی
چو بر یوسف نه‌ای مجنون غم نان زلیخا خور		برو گر کارکی داری به کار خویشتن بنشین
چو نربودست سیلابت تو آب از مشک سقا خور		کسی دکان کند ویران که بطال جهان باشد
برون رو ای سیه کاسه مخور حمرا و حلوا خور		بگرد دیگ این دنیا چو کفلیز ار همی‌گردی
چو در شاهد طمع کردی برو شمشیر لالا خور		در این بازار ای مجنون چو منبل گرد تن پرخون
شراب صبر و تقوا را تو بی‌اکراه و صفرا خور		اگر مشتاق اشراقات شمس الدین تبریزی

پدر را نیک واقف دان از آن کژبازی مضمر		مرا همچون پدر بنگر نه همچون شوهر مادر
وگر تو کژ نهی او را به استیزت کند کژتر		تو گردی راست اولیتر از آنک کژ نهی او را
که خاک اوت کیخسرو بمیرد پیش او سنجر		ز بابا بشنو و برجه که سلطانیت می‌خواند
زهی راعی زهی داعی زهی راه و زهی رهبر		چو ان الله یدعو را شنیدی کژ مکن رو را
ز عشقش جوی جمعیت در آن جامع بنه منبر		پراکنده شدی ای جان به هر درد و به هر درمان
چو بال و پر او دیدی تویی طیار چون جعفر		چو کر و فر او دیدی تویی کرار و شیر حق

بداد افیون شور و شر ببرد از سر ببرد از سر		مرا آن اصل بیداری دگرباره به خواب اندر
بیاید آن مه کامل به دست او چنین ساغر		به صد حیله کنم غافل از او خود را کنم جاهل
چو هر عوری و ادباری گدایی می‌کنی هر در		مرا گوید نمی‌گویی که تا چند از گدارویی
اگر حقی و تحقیقی چرایی این جوال اندر		بدین زاری و خفریقی غلام دلق و ابریقی
ملک بودی چرا باید که باشی دیو را تسخر		از این‌ها کز تو می‌زاید شهان را ننگ می‌آید
ز پیدا و نهفت او جهان کورست و هستی کر		که داند گفت گفت او که عالم نیست جفت او
هر آن جانی که بشنودی برون جستی از این معبر		مرا گر آن زبان بودی که راز یار بگشودی
که ویران می‌شود سینه از آن جولان و کر و فر		از آن دلدار دریادل مرا حالیست بس مشکل
وگر با کافران گویم نماند در جهان کافر		اگر با مؤمنان گویم همه کافر شوند آن دم
مرا پرسید چونی تو بگفتم بی‌تو بس مضطر		چو دوش آمد خیال او به خواب اندر تفضل جو
دلت سنگست یا خارا و یا کوهیست از مرمر		اگر صد جان بود ما را شود خون از غمت یارا

ور چه نه به میدانیم در کر و فریم آخر		گر چه نه به دریاییم دانه گهریم آخر
از دادن و نادادن بس بی‌خبریم آخر		گر باده دهی ور نی زان باده دوشینه
گر رفت زر و کیسه در کان زریم آخر		ای عشق چه زیبایی چه راوق و گیرایی
باری ز شما خامان ما مستتریم آخر		ای طعنه زنان بر ما بگشاده زبان بر ما
دزدی نکند گوید پس ما چه خوریم آخر		لولی که زرش نبود مال پدرش نبود
جز مال مسلمانان مال کی بریم آخر		ما لولی و شنگولی بی‌مکسب و مشغولی
وز نیل اگر خوردیم هم نیشکریم آخر		زنبیل اگر بردیم خرماش درآگندیم
بر چاه زنخدانش آبی بچریم آخر		گر شحنه بگیردمان آرد به چه و زندان
وان گفتن بی‌سیمان که سیمبریم آخر		چاهش خوش و زندانش وان ساقی و مستانش
لب بند و بصر بگشا صاحب نظریم آخر		می‌گوید جان با تن کای تن خمش و تن زن

در قلعه بی‌خویشی بگریز هلا زوتر		یغمابک ترکستان بر زنگ بزد لشکر
شاهنشه صبح آمد زد بر سر او خنجر		تا کی ز شب زنگی بر عقل بود تنگی
مؤذن پی این گوید کالله هو الاکبر		گاو سیه شب را قربان سحر کردند
کز خجلت نور او بر چرخ نماند اختر		آورد برون گردون از زیر لگن شمعی
هم از دل خود گردد در هر نفسی خوشتر		خورشید گر از اول بیمارصفت باشد
زنهار در این حالت در چهره او بنگر		ای چشم که پردردی در سایه او بنشین
بس نور که بفشاند او از سر این منبر		آن واعظ روشن دل کو ذره به رقص آرد
زان پس که بر آرد سر کور وی نپوشاند		شاباش زهی نوری بر کوری هر کوری
گر غیر خدا بینم باشم بتر از کافر		شمس الحق تبریزی در آینه صافت

ای عشق تو را در جان هر دم عملی دیگر		ذاتت عسلست ای جان گفتت عسلی دیگر
وز جعد تو در هر دل از مشک تلی دیگر		از روی تو در هر جان باغ و چمنی خندان
مه زین خللی رسته از صد خللی دیگر		مه را ز غمت باشد گه دق و گه استسقا
ترسد که خزان آید آرد دغلی دیگر		با لطف بهارت دل چون برگ چرا لرزد
در دیده دل آرد درد و سبلی دیگر		هر سرمه و هر دارو کز خاک درت نبود
هر دم ز تو می‌تابد در وی املی دیگر		ابلیس ز لطف تو اومید نمی‌برد
بر خرقه جان دیده ز ایمان تکلی دیگر		فرعون ز فرعونی آمنت به جان گفته
در چرخ دلم یابد برج حملی دیگر		خورشید وصال تو روزی به جمل آید
این جوق چو بنشیند آید بدلی دیگر		اجزای زمین را بین بر روی زمین رقصان
در زیر زمین تن را چون تخم اجلی دیگر		بر روی زمین جان را چون رو شرف و نوری
بی‌صورت و حرف از جان بشنو غزلی دیگر		تا چند غزل‌ها را در صورت و حرف آری

من نیک سبک گشتم آن رطل گران زوتر		جان بر کف خود داری ای مونس جان زوتر
هر چند سبک دستی ای دست از آن زوتر		از باده بسی ساغر فربه کن هر لاغر
جان‌ها به صبوح آیند من از همگان زوتر		ای بر در و بام تو از لذت جام تو
از سینه به چشم آید از نور عیان زوتر		سودای تو می‌آرد زان می که نه قی آرد

بالله که چنین منگر بالله که چنان منگر		نیمیت ز زهر آمد نیمی دگر از شکر
زان رو که چنین نوری زان رنگ چنان انور		هر چند که زهر از تو کانیست شکرها را
معنیش که درویشا در ما بنگر خوشتر		نوری که نیارم گفت در پای تو می‌افتد
ای نور ز سر تا پا از پای مگو وز سر		در من که توم بنگر خودبین شو و همچین شو
ای آنک تو هم غرقی در خون دل من تر		چون در بصر خلقی گویی تو پر از زرقی
ور سنگ محک داری اندر رخ من بین زر		ار زانک گهر داری دریای دو چشمم بین
صیدی که نه روبه شد او را به سگی مشمر		آن شیر خدایی را شمس الحق تبریزی

همرنگ شوم از تو گر خیر بود گر شر		جان من و جان تو بستست به همدیگر
ای شکر تنگ من از تنگ شکر خوشتر		ای دلبر شنگ من ای مایه رنگ من
من گشته تمامی کم تا من تو شدم یک سر		ای ضربت تو محکم ای نکته تو مرهم
تا خانه یکی کردی ای خوش قمر انور		همسایه ما بودی چون چهره تو بنمودی
تا جز تو فنا گردد کالله هو الاکبر		یک حمله تو شاهانه بردار تو این خانه
زیرا همه کس داند که اکسیر نخواهد زر		چون محو کند راهم نی جویم و نی خواهم
چون گشت دلش تابان زان آتش نیکوفر		از تابش آن کوره مس گفت که زر گشتم
تا باز به پیش آمد اکسیرگر اشهر		مس باز به خویش آمد نوشش همه نیش آمد

من با تو نمی‌گویم ای مرده پار آخر		تا چند زنی بر من ز انکار تو خار آخر
تاریک مکن ای ابر یک قطره ببار آخر		ماننده ابری تو هم مظلم و بی‌باران
ای جبری غافل تو از لذت کار آخر		این جمله فرمان‌ها از بهر قدر آمد
با بسته کسی گوید کان جاست شکار آخر		با کور کسی گوید کاین رشته به سوزن کش
یا با نظر حیوان از چشم خمار آخر		با طفل دوروزه کس از شاهد و می‌گوید
از حلقه جانبازان بگذر به کنار آخر		چون هیچ نیابی توی پهلوی زنان بنشین
غوطی بخوری بینی حق را به نظار آخر		در قدرت مخدومی شمس الحق تبریزی

باز از طرفی پنهان بنموده رخ عبهر		ای دیده مرا بر در واپس بکشیده سر
بر حیرت من گاهی خندیده تو چون شکر		یک لحظه سلف دیده کاین جایم تا دانی
بر بام شده در پی یعنی نمطی دیگر		در بسته به روی من یعنی که برو واپس
من سجده کنان گشته یعنی که از این بگذر		سر را تو چنان کرده رو رو که رقیب آمد
زان ناز و کرشم تو صد فتنه و شور و شر		من در تو نظر کرده تو چشم بدزدیده
من بوسه زنان گشته بر خاک به عذر اندر		تو دست گزان بر من کاین جمله ز دست تو
وان گاه تو بخراشی رخساره چون زعفر		کی باشد کان بوسه بر لعل لبت یابم
فریاد که ایمان شد اندر سر تو کافر		ای کافر زلف تو شاه حشم زنگی
چون جعد براندازی خطیت دهد عنبر		چون طره بیفشانی مشک افتد در پایت
ای کشته به پیش تو صد مانی و صد آزر		احسنت زهی نقشی کز عطسه او جان شد
تا محو شد این خانه هم بام فنا هم در		ناگه ز جمال تو یک برق برون جسته
بگداخت‌همی نقشی بفسرده بدین آذر		در عین فنا گفتم ای شاه همه شاهان
تا برف بود باقی غیبست گل احمر		گفتا که خطاب تو هم باقی این برفست
خورشید کند سجده چون بنده گک کمتر		گفتم که الا ای مه از تابش روی تو
از آتش رخسارم وانگه تو نه سامندر		آخر بنگر در من گفتا که نمی‌ترسی
اندر حجب غیرت پوشیده من این مغفر		گفتم بتکی باشم دو چشم بپوشیده
شایسته آن گردی هم ناظر و هم منظر		گفتا که تو را این عشق در صبر دهد رنگی
گفتا که درخش جان در آتش دل چون زر		گفتم چه نشان باشد در بنده از این وعده
در حال درخشانی وز تابش او برخور		وان گاه نکو بنگر در صحن عیار جان
کز دیدن جان خود از من رود آن جوهر		گفتم که همی‌ترسم وز ترس همی‌میرم
در چشم نشستستم ای طرفه سیمین بر		آن جوهر بی‌چونی کز حسن خیال تو
کز باغ جمال ما هم بر بخوری هم بر		گفتا که مترس آخر نی منت همی‌گویم
پرنور از او عالم تبریز از او انور		آن نقش خداوندی شمس الحق تبریزی
تا تو شنوی از خود کالله هو الاکبر		او بود خلاصه کن او را تو سجودی کن

رخ فرخ خود را مپوشان به یکی بار		مکن یار مکن یار مرو ای مه عیار
چو خشک آوری ای دوست بمیرند به ناچار		تو دریای الهی همه خلق چو ماهی
که بر چرخ رسیدست ز فردای تو زنهار		مگو با دل شیدا دگر وعده فردا
چو سرمست تو باشیم بیفتد سر و دستار		چو در دست تو باشیم ندانیم سر از پای
ولیکن گله کردیم برای دل اغیار		عطاهای تو نقدست شکایت نتوان کرد
چه خواهد سر مخمور به غیر در خمار		مرا عشق بپرسید که ای خواجه چه خواهی
زهی کاله پرعیب زهی لطف خریدار		سراسر همه عیبیم بدیدی و خریدی
سر از گور برآورد ز تو مرده پیرار		ملوکان همه زربخش تویی خسرو سربخش
اگر رهزندم جان ز جان گردم بیزار		ملالت نفزایید دلم را هوس دوست
چو خورشید تو درتافت بروید گل و گلزار		چو ابر تو ببارید بروید سمن از ریگ
کی داند چه شویم از تو چو باشد گه دیدار		ز سودای خیال تو شدستیم خیالی
حریفان همه مستیم مزن جز ره هموار		همه شیشه شکستیم کف پای بخستیم

گویی که نزد مرگ تو را حلقه به در بر		ای عاشق بیچاره شده زار به زر بر
تو می‌زنی و وهم زنت شوی دگر بر		بندیش از آن روز که دم‌های شماری
زان پیش که تیر اجل آید به سپر بر		خود را تو سپر کن به قبول همه احکام
کای رحمت پیوسته به ادراک و نظر بر		از آدمی ادراک و نظر باشد مقصود
طوطی چه کند که ننهد دل به شکر بر		ای کان شکر فضل تو وین خلق چو طوطی
شکر تو نبشتست بر اطراف کمر بر		آن نیشکر از عشق تو صد جای کمر بست
ای نور تو وافر شده بر شمس و قمر بر		جز شمس و قمر باصره را نور دگر ده
عاشق شده بر شیوه و بر کار دگر بر		از کار جهان سیر شده خاطر عارف
بی‌حضرت تو آب ندارد به جگر بر		دیدست که گر نوش کند آب جهان را
خود را بزن ای مخلص بر ورد سحر بر		گیرم همه شب پاس نداری و نزاری
ناگاه فتادند بر آن گنج گهر بر		آن‌ها که شب و صبحدم آرام ندیدند
نوری عجبی دید به بالای شجر بر		موسی همه شب نور همی‌جست و به آخر
تا بوسه زد آخر به رخ و زلف پسر بر		یعقوب وطن ساخت به جان طره شب را
عاشق نشود جان پیمبر به بشر بر		مقصود خدا بود و پسر بود بهانه
چون خار بود آفل او را به بصر بر		او ز آل خلیلست و به آفل نکند میل
ور نه تن خود را نفکندی به شرر بر		جز دوست خلیلی نپذیرفت خلیلش
انکار تو پس چیست به عباد حجر بر		ای گشته بت جان تو نقشی و کلوخی
ای چشم خوشت طعنه زده نرگس تر بر		یک لحظه بنه گوش که خواهم سخنی گفت
ای چشم نهاده همه بر بوک و مگر بر		بر نقد زن ای دوست که محبوب تو نقدست
چیزی که رود مستی آن کله سر بر		بربستم لب را ز ره چشم بگویم
مرغ نظرست و ننشیند به خبر بر		نی نی بنگویم که عجب صید شگرفست

آخر نظری کن به نظربخش فکر بر		ای رخت فکنده تو بر اومید و حذر بر
بنگر به مؤثر تو چه چفسی به اثر بر		ای طالب و ای عاشق بنگر به طلب بخش
گه صحبت یاران و گهی اوج سفر بر		او می‌کشدت جانب صلح و طرف جنگ
او با تو سخن گوی و تو را گوش سمر بر		در تو نگران او و تو را چشم چپ و راست
عیسیست رفیق و هش خربنده به خر بر		او می‌زند این سیخ و هش گاو سوی یوغ
تو سیخ ندامت خوری بر سینه و بر بر		هر گاو و خری سیخ خورد بر کفل و پشت
پخته کندت مطبخیش نار سقر بر		زان سیخ کباب دل تو گر نشد آگه
گه چنگ گرفتی تو به تقریع زفر بر		گه کاسه گرفتی که حلیماب و زفر کو
زر بازدهی و بنهی سر به حجر بر		ز افشارش مرگ آن رخ تو گردد چون زر
بس چند زنی نعره تو بر مسمع کر بر		بس چند کنی عشوه تو در محفل کوران

رخساره چون زر ز کجا یابد زردار		گیرم که بود میر تو را زر به خروار
از خاک برآمد به تماشا گل و گلزار		از دلشده زار چو زاری بشنیدند
تا بازرهی از سر و از غصه دستار		هین جامه بکن زود در این حوض فرورو
گشتیم به یک غمزه چنین سغبه دلدار		ما نیز چو تو منکر این غلغله بودیم
هل تا دو سه ناله بکند این دل بیمار		تا کی شکنی عاشق خود را تو ز غیرت
نی خلق زمین ماند و نی چرخه دوار		نی نی مهلش زانک از آن ناله زارش
آن عالم مستور به دستوری ستار		امروز عجب نیست اگر فاش نگردد
بدرید گریبان خود از عشق دگربار		باز این دل دیوانه ز زنجیر برون جست
کز صبر گلوی دل و جان گیر و بیفشار		خامش که اشارت ز شه عشق چنین است

درآ ای ماه خوبان بار دیگر		به حسن تو نباشد یار دیگر
مبادا در دو عالم کار دیگر		مرا غیر تماشای جمالت
اگر بودی چو تو عیار دیگر		بدزدیدی ز حسن تو یکی چیز
ز هر ذره شنو اقرار دیگر		چو خورشید جمالت روی بنمود
که هر قطره نمود انبار دیگر		زهی دریا که آگندی ز گوهر
منم بیمار و دل بیمار دیگر		به یک خانه دو بیمارند و عاشق
ولیکن ماند آن تیمار دیگر		خدایا هر دو را تیمار کردی
که او را نیست آن دیدار دیگر		چه داند جان منکر این سخن را
سنایی گفت نی خروار دیگر		که منکر گفت سنایی خود همینست
گشا دو چشم عیسی وار دیگر		بدان خروار تو خروار منگر

لب بامست و مستی هوش می‌دار		بگرد فتنه می‌گردی دگربار
که ما فی الدار غیر الله دیار		کجا گردم دگر کو جای دیگر
بگرد نقطه گردد پای پرگار		نگردد نقش جز بر کلک نقاش
چو سر باشد بیاید نیز دستار		چو تو باشی دل و جان کم نیاید
گرفته صعوه را بازی به منقار		گرفتارست دل در قبضه حق
ز چنگالش گران جانان سبکبار		ز منقارش فلک سوراخ سوراخ
به مخموران که آمد شاه خمار		رها کن این سخن‌ها را ندا کن
که آمد دور وصل و لطف و ایثار		غم و اندیشه را گردن بریدند
از این خوشتر کجا باشد علف زار		هلا ای ساربان اشتر بخوابان
بیا ای خازن و بگشای انبار		چو مهمانان بدین دولت رسیدند
چنین پنداشتی دیگر مپندار		شب مشتاق را روزی نیاید
ویست اصل سخن سلطان گفتار		خمش کن تا خموش ما بگوید

نکردی آن چه گفتی یاد می‌دار		جفا از سر گرفتی یاد می‌دار
کنون با جور جفتی یاد می‌دار		نگفتی تا قیامت با تو جفتم
رها کردی و خفتی یاد می‌دار		مرا بیدار در شب‌های تاریک
مرا دیدی نهفتی یاد می‌دار		به گوش خصم می‌گفتی سخن‌ها
چو گل با او شکفتی یاد می‌دار		نگفتی خار باشم پیش دشمن
چنین کردی و رفتی یاد می‌دار		گرفتم دامنت از من کشیدی
تو می‌گویی به زفتی یاد می‌دار		همی‌گویم عتابی من به نرمی
دگرباره بیفتی یاد می‌دار		فتادی بارها دستت گرفتم

ز من مگذر مرا مگذار مگذار		مرا یارا چنین بی‌یار مگذار
مرا در هجر بی‌زنهار مگذار		به زنهارت درآمد جان چاکر
مرو ما را چنین بیمار مگذار		طبیبی بلک تو عیسی وقتی
چنین تنها مرا در غار مگذار		مرا گفتی که ما را یار غاری
ز من پرس اندک و بسیار مگذار		تو را اندک نماید هجر یک شب
که نبود آتش اندک خوار مگذار		مینداز آتش اندک به سینه
ز من بشنو مرا این بار مگذار		دمم بگسست لیکن بار دیگر

اگر باشد تو را از بنده آزار		منم از جان خود بیزار بیزار
که قربان تو باشد ای نکوکار		مرا خود جان و دل بهر تو باید
درون جان من پیداست آثار		ز آزار دلت گر چه نگویی
چو در دل جای گلشن پر شود خار		بهار از من بگردد چون ندانم
که ای مسجود جان زنهار زنهار		گناهم پیش لطفت سجده آرد
گنه گوید بدو کاین بار این بار		گنه را لطف تو گوید که تا کی
تن او سله باشد جان او مار		تن و جانی که خاک تو نباشد
چو مرغ شب بیاید نبودش بار		تو خورشیدی و مرغ روز خواهی
چه پرها برکند مرغ شب ای یار		چو برگیری تو رسم شب ز عالم
که آن جا گم شود این چرخ دوار		به حق آن که لطف تو جهانست
در آن عالم چه اقرار و چه انکار		به چشم جان چه دریا و چه صحرا
فروکن دست و او را زود بردار		به تنگی درفتد هرک از تو ماند
چگونه زهر نوشد مرد هشیار		به قصد از شمس تبریزی نگردم

عنان این سو بگردانید آخر		مرا اقبال خندانید آخر
بدادش پر و پرانید آخر		زمانی مرغ دل بربسته پر بود
بدان ابری که گریانید آخر		زهی باغی که خندانید از فضل
زهی ملکی که استانید آخر		زهی نصرت که مر اسلام را داد
در این میدان بغلطانید آخر		به چوگان وفا یک گوی زرین
سلح‌ها را بدرانید آخر		کمر بگشاد مریخ و بینداخت
خدا از خوف برهانید آخر		بخندد آسمان زیرا زمین را

به یوسف درنگر در دست منگر		به ساقی درنگر در مست منگر
ببین صیاد را در شست منگر		ایا ماهی جان در شست قالب
به فرعی کان کنون پیوست منگر		بدان اصلی نگر کغاز بودی
بدین خاری که پایت خست منگر		بدان گلزار بی‌پایان نظر کن
به زاغی کز کف تو جست منگر		همایی بین که سایه بر تو افکند
بنفشه وار سوی پست منگر		چو سرو و سنبله بالاروش کن
به خم و کوزه گر اشکست منگر		چو در جویت روان شد آب حیوان
منال از نیست و اندر هست منگر		به هستی بخش و مستی بخش بگرو
به طمع ماده آبست منگر		قناعت بین که نرست و سبک رو
به دردی کان به بن بنشست منگر		تو صافان بین که بر بالا دویدند
بدان صورت که راهت بست منگر		جهان پر بین ز صورت‌های قدسی
به بومی که ز دامش رست منگر		به دام عشق مرغان شگرفند
در آن کاین لحظه خاموشست منگر		به از تو ناطقی اندر کمین هست

بده جان مرا آرام دیگر		بگردان ساقیا آن جام دیگر
که صبرم نیست تا ایام دیگر		به جان تو که امروزم ببینی
مکن تأخیر تا هنگام دیگر		اگر یک ذره رحمت هست بر من
که سخت افتاده‌ام در دام دیگر		خلاصم ده خلاصم ده خلاصی
درافتم هر دمی از بام دیگر		اگر امروز در بر من ببندی
که اندیشه‌ست خون آشام دیگر		مرا در دست اندیشه بمسپار
مرا زحمت دهد صد خام دیگر		می خام ار نگردانی تو ساقی
گرو کن زود بستان وام دیگر		بگیر این دلق اگر چه وام دارم
نمی‌خواهم خدایا نام دیگر		بنه نامم غلام دردنوشان

ولیک از هجر گشتم دم به دم سیر		نگشتم از تو هرگز ای صنم سیر
چگونه گردد این بی‌دل ز غم سیر		همی‌بینم رضایت در غم ماست
که چشمم می‌نگردد ز اشک و نم سیر		چه خون آشام و مستسقیست این دل
نگردد هیچ کس زان عالمم سیر		اگر سیری از این عالم بیا که
شدستم از خلاف و لا و لم سیر		چو دیدم اتفاق عاشقانت
نیم از نفخ روح و زیر و بم سیر		ولی دردم تو اسرافیل جان‌ها
شدم ای جان جان از جام جم سیر		چو بوی جام جان بر مغز من زد
خسیس آن کو نگشت از بیش و کم سیر		چو بیشست آن جنون لحظه به لحظه
از این طشت نگون خم به خم سیر		چو دیدم کاس و طاس او شدستم
ز عشق خال او گشتم ز غم سیر		خیال شمس تبریزی بیامد

نگار اندر کنار و عشق در سر		در این سرما و باران یار خوشتر
لطیف و خوب و چست و تازه و تر		نگار اندر کنار و چون نگاری
که مانندش نزاید کس ز مادر		در این سرما به کوی او گریزیم
که دل را تازه دارد برف و شکر		در این برف آن لبان او ببوسیم
مرا بردند و آوردند دیگر		مرا طاقت نماند از دست رفتم
دل از جا می‌رود الله اکبر		خیال او چو ناگه در دل آید

زهی خورشید در خورشید انوار		خداوند خداوندان اسرار
به رقص اندر مثال چرخ دوار		ز عشق حسن تو خوبان مه رو
بماند دست و پای عقل از کار		چو بنمایی ز خوبی دست بردی
که آبش خوشترست ای دوست یا نار		گشاده ز آتش او آب حیوان
و زان گلزار عالم‌های دل زار		از آن آتش بروییدست گلزار
نه زان گل‌ها که پژمردست پیرار		از آن گل‌ها که هر دم تازه‌تر شد
اگر چه عشق او دارد ز ما عار		نتاند کرد عشقش را نهان کس
عجب روزی برآرم سر از این غار		یکی غاریست هجرانش پرآتش
مکن در کار آن دلبر تو انکار		ز انکارت بروید پرده‌هایی
چون آن پرده غرض می‌گشت اظهار		چو گرگی می‌نمودی روی یوسف
ملک باش و به آدم ملک بسپار		ز جان آدمی زاید حسدها
چو کاریدی بروید آن به ناچار		غذای نفس تخم آن غرض‌هاست
نداند ذوق مستی عقل هشیار		نداند گاو کردن بانگ بلبل
و نی طاووس زاید بیضه مار		نزاید گرگ لطف روی یوسف
به پس فردا و فردا نفس طرار		به طراری ربود این عمرها را
تو مشنو وعده این طبع عیار		همه عمرت هم امروزست لاغیر
به خدمت تا رهی زین نفس اغیار		کمر بگشا ز هستی و کمر بند
به هنگام نمازست سوی بلغار		نمازت کی روا باشد که رویت
که می‌چرد در آن آهوی تاتار		در آن صحرا بچر گر مشک خواهی
در افلاک و زمین و اندر آثار		نمی‌بینی تغیرها و تحویل
به خاکی کش ندارد سود غمخوار		کی داند جوهر خوبت بگردد
به حلقه نازنینان باشی بس خوار		چو تو خربنده باشی نفس خود را
ز عالم‌های باقی ملک بسیار		اگر خواهی عطای رایگانی
ز شمس حق و دین بستان و هش دار		چنان جامی که ویرانی هوش است
که نبودشان به مخدومیش انکار		خداوند خداوندان باقی
چو دیدندنش ز جنت حور ابکار		ز لطف جان او رفته بکارت
بپوشیدیش از دار و ز دیار		اگر نه پرده رشک الهی
همه روحی شدندی مست و سیار		که سنگ و خاک و آب و باد و آتش
ز نقش او بسوزد جمله بازار		به بازار بتان و عاشقان در
چه باشد ده که باشد اوش سالار		دو ده دان هر دو کون دو جهان را
ندا آمد که پایش را مه آزار		که روح القدس پایش می ببوسید
برای جاه او گوید که مکثار		چه کم عقلی بود آن کس که این را
چنین صید دلم کردست اشکار		به حق آنک آن شیر حقیقی
که اینست لابه ما اندر اسحار		که از تبریز پیغامی فرستی

در خشم و ستیزه پا میفشار		صد بار بگفتمت نگهدار
گر زخمه زنی بزن به هنجار		بر چنگ وفا و مهربانی
کز زخمه سخت بسکلد یار		دانی تو یقین و چون ندانی
ما خفته خراب و فتنه بیدار		می‌بخش و مخسب کاین نه نیکوست
من خشک دماغ و گفت و تکرار		می‌گویم و می‌کنم نصیحت
آن چشم خمار یار خمار		می‌خندد بر نصیحت من
خوش می‌گویی بگو دگربار		می‌گوید چشم او به تسخر
پوشیده نصیحت تو طرار		از تو بترم اگر ننوشم
کی عشوه خورد حریف خون خوار		استیزه گرست و لاابالیست
کز باغ خداست این سمن زار		خامش کن و از دیش مترسان
بی‌سبلت مهر جان و آذار		خاموش که بی‌بهار سبزست

در برج چنین مهی گرفتار		کی باشد اختری در اقطار
اقرار به پیش او چو انکار		آواره شده ز کفر و ایمان
با جان فنا به تیغ جان دار		کس دید دلی که دل ندارد
زیرا که مرا نمود دیدار		من دیدم اگر کسی ندیدست
ای من ز جز این قبول بیزار		علم و عملم قبول او بس
بخشید وصال و بخت بیدار		گر خواب شبم ببست آن شه
از خواب مکن تو یاد زنهار		این وصل به از هزار خوابست
کاندر دل‌ها چه دارد آثار		از گریه خود چه داند آن طفل
صد چشمه شیر از او در اسرار		می‌گرید بی‌خبر ولیکن
کز گریه تست خلد و انهار		بگری تو اگر اثر ندانی
اندر ده ماست شاه و سالار		امشب کر و فر شهریاریش
آن صبح صفا و شیر کرار		نی خواب رها کند نه آرام

روزست شب من از رخ یار		شب گشت ولیک پیش اغیار
ماییم ز دوست غرق گلزار		گر عالم جمله خار گیرد
مستست دل و خراب دلدار		گر گشت جهان خراب و معمور
این بی‌خبریست اصل اخبار		زیرا که خبر همه ملولیست

از دیده و وهم و روح برتر		نوریست میان شعر احمر
برخیز و حجاب نفس بردر		خواهی خود را بدو بدوزی
با ابرو و چشم و رنگ اسمر		آن روح لطیف صورتی شد
بر صورت مصطفی پیمبر		بنمود خدای بی چگونه
وان نرگس او چو روز محشر		آن صورت او فنای صورت
گشتی ز خدا گشاده صد در		هر گه که به خلق بنگریدی
عالم بگرفت الله اکبر		چون صورت مصطفی فنا شد

پهلوی منی مباش مهجور		نزدیک توام مرا مبین دور
کی گردد کارهاش معمور		آن کس که بعید شد ز معمار
شد روشن و غیب بین و مخمور		چشمی که ز چشم من طرب یافت
شد گلشن و گلستان پرنور		هر دل که نسیم من بر او زد
یک شهد بود هزار زنبور		بی من اگرت دهند شهدی
باشی بتر از هزار مأمور		بی من اگرت امیر سازند
بی‌من نشود مزاج محرور		می‌های جهان اگر بنوشی
آخر چه سپاه آید از مور		در برق چه نامه بر توان خواند
بی‌گفت تو ظاهرست و مشهور		خلقان برقند و یار خورشید
خاموش صبور باش و مستور		خلقان مورند و ما سلیمان

عیاره و عاشق تو عیار		ای یار شگرف در همه کار
زیر و زبرست شهر و بازار		تو روز قیامتی که از تو
ای معشوقان ز عشق تو زار		من زاری عاشقان چه گویم
در گور مکن مرا نگهدار		در روز اجل چو من بمیرم
ما را به نسیم وصل بسپار		ور می‌خواهی که زنده گردیم
ای بی‌تو حیات و عیش بی‌کار		آخر تو کجا و ما کجاییم
گر بی‌تو رگیم هست هشیار		از من رگ جان بریده بادا
نزدیک نمود راه و هموار		اندر ره تو دو صد کمین بود
بنهادم مست پای بر خار		از گلشن روی تو شدم مست
پرخون دیدم جناح و منقار		رفتم سوی دانه تو چون مرغ
از هر دانه که دارد انبار		این طرفه که خوشترست زخمت
ای بی‌تو نگشته بخت بیدار		ای بی‌تو حرام زندگانی
باقی نامی و لاف و آزار		خود بخت تویی و زندگی تو
آخر چه شود مرا به یاد آر		ای کرده ز دل مرا فراموش
کی گردد چرخ طمع یک بار		یک بار چو رفت آب در جوی
آن خواجه عشق را ز گفتار		خامش که ستیزه می‌فزاید

انجیرفروشی ای برادر		انجیرفروش را چه بهتر
هم مست دوان دوان به محشر		سرمست زییم مست میریم
ساقی با ماست بنده پرور		گر خاک شویم وگر بریزیم
خاکش ز شراب جان مخمر		خاکش خوش باد کوست عاشق
مستیم از این سر و از آن سر		آن خاک شکوفه کرد یعنی
خاکست خرابتر ز مهتر		مهتر چو خراب گشت و خوش شد
ملاح تو برکشید لنگر		خاکی گشتی چو مست گشتی
هر لوح جدا ز لوح دیگر		خود لنگر ما گسست کلی
هر تخته کشتی است رهبر		از بند و ز غرقه بازرستند
بگشای دو چشم عقل و بنگر		چون خوش نبود چنین خرابی

انجیرفروشی ای برادر		انجیرفروش را چه بهتر
هین بر کف ما نهید ساغر		ماییم معاشران دولت
ای جمله مراد تو میسر		ای ساقی ماه روی زیبا
وز بال تو برپرید جعفر		از روی تو تاب یافت خورشید
چون باغ ز زخم دی مزعفر		ماییم بلای دی چشیده
در جام کن آن شراب احمر		بشنو ز بهار نو سقاهم
ای شاه مطهر مطهر		لوح دل را ز غم فروشوی
بر ما ز همه کسان فزونتر		ای تو همه را ولی نعمت
ما راست سعادت مکرر		در سایه‌ات ای درخت طوبی
وز جمله کارها محرر		بر عشق و جمال دوست وقفیم
شد منصب سلطنت مقرر		بر هر که گزید خدمت تو
چون نبود همچو مه منور		آن کس که بود مرید خورشید
درده می و زین حدیث بگذر		مخمور شدند قوم و تشنه
تا نبود صحتش مزور		جان را بده از مزوره خویش
امروز مقدم و مأخر		یک قوم همی‌رسند مهمان
از بهر قدوم هر برادر		ما گاو و شتر کنیم قربان
از بهر مبشر آن مبشر		چه گاو که می‌سزد به قربان
اشترواری فرست شکر		تو نیز شتردلی رها کن
در نقل بود نبیذ مضمر		شکر گفتم قدح نگفتم
دانی چه کنم خموشی اندر		ور این نکنی خموش گردم

و اندر سر و چشم هوش دیگر		دارد درویش نوش دیگر
از عرش رسد خروش دیگر		در وقت سماع صوفیان را
کایشان دارند گوش دیگر		تو صورت این سماع بشنو
دارد درویش جوش دیگر		صد دیگ به جوش هست این جا
سرمست ز می فروش دیگر		همزانوی آنک تش نبینی
غیر شب و روز دوش دیگر		درویش ز دوش باز مست است
حیران شده در خموش دیگر		ماییم چو جان خموش و گویا

آخر کی شود ز باغ ما سیر		آخر کی شود از آن لقا سیر
وی لطف تو کرده باغ را سیر		ای عدل تو کرده چرخ را سبز
کز جان خودیم بی‌شما سیر		رو بنمایید ای ظریفان
تا گردد هر کجا گدا سیر		آن نقل هزارمن بریزید
وز وی دل و چشم انبیا سیر		در بزم رضای تست نقلی
کی گردد خلق از خدا سیر		کی گردد سیر ماهی از آب
تا مس بچرد ز کیمیا سیر		مشتاب مرو که کیمیایی
تا لوت خورند اولیا سیر		خوانی دگرست غیر این خوان
در عشق جفاست از وفا سیر		تا ذوق جفاش دید جانم
و ایوب نگشت از بلا سیر		کز ملکت سیر شد سلیمان
خود گرسنه نادرست یا سیر		چه مکر و چه نعل باژگونه‌ست
آخر نشدی از این دغا سیر		خاموش کن و دغا رها کن

گفتی که تو ملحدی چنان گیر		گفتی که زیان کنی زیان گیر
ما را سقط همه سگان گیر		گفتی که تو روبهی نه‌ای شیر
ای مونس دل مرا زبان گیر		گفتی که ز دل خبر نداری

گازری در خشم گشت از آفتاب نامدار		عاشقی در خشم شد از یار خود معشوق وار
وانگهان چون آفتابی آفتاب هر دیار		وانگهان چون گازری از گازران درویشتر
ابر پیش آورد اینک گازری باکار و بار		ناز گازر چون بدید آن آفتاب از لطف خود
تا دل او خوش نگردد من نباشم برقرار		گفت تا گازر نخندد من برون نایم ز ابر
تا پدید آید که گازر اختیارست اختیار		دسته دسته جامه‌های گازران از کار ماند
سر ز خاک پای گازر برندارد زینهار		هر کی باشد عاشق آن آفتاب از جان و دل
کز برای او برآید آفتاب از هر کنار		گویم آن گازر که باشد شمس تبریزی و بس

زندگان آن جا پیاده کشتگان آن جا سوار		عرض لشکر می‌دهد مر عاشقان را عشق یار
زخم چشم و چشم زخم عاشقان را گوش دار		عارض رخسار او چون عارض لشکر شدست
ماه تابان از چنان رخ الحذار و الحذار		آفتابا شرم دار از روی او در ابر رو
وانگهان از یک نظر آن وام‌ها را می‌گزار		چون به لشکرگاه عشق آیی دو دیده وام کن
باده جان از که گیری زان دو چشم پرخمار		جز خمار باده جان چشم را تدبیر نیست
گوش کر را سود نبود از هزاران گوشوار		چون تو پای لنگ داری گو پر از خلخال باش
بازوی حیدر بباید تا براند ذوالفقار		گر عصا را تو بدزدی از کف موسی چه سود
تا ببینی کار دست و تا ببینی دست کار		دست عیسی را بگیر و سرمه چوب از وی مدزد
نی به چشم امتحانی بل به چشم اعتبار		گر ندانی کرد آن سو زیرزیرک می‌نگر
شمس تبریزیش گویم یا جمال کردگار		زانک آن سو در نوازش رحمتی جوشیده است

چون حدیث تو نباشد سر سر بشنیده گیر		چون نبینم من جمالت صد جهان خود دیده گیر
از کی پرسم وصف حسنت از همه پرسیده گیر		ای که در خوابت ندیده آدم و ذریتش
در بهشت و حور و دولت تا ابد باشیده گیر		چون نباشم در وصالت ای ز بینایان نهان
بر سر شاهان معنی مر مرا نازیده گیر		چون نبینم خشم و ناز شکرینت هر دمی
صد هزاران در و گوهر بر سرم باریده گیر		چونک ابر هجر تو ماه تو را پوشیده کرد
صد هزاران خم باده هر طرف جوشیده گیر		چونک مستان را نباشد شمع و شاهد روی تو
ور نبیند آب حیوان هر دمش نوشیده گیر		خضر بی‌من گر ببیند روی تو ای وای من
تخت و بخت و گنج و عالم را به من بخشیده گیر		چون فنا خواهد شدن این ساحره دنیای دون
چونک رویت را نبینم خود نثاری چیده گیر		در ازل جان‌های صدیقان نثار روی تو
هر دو روزی یوسفی شکرلبی بخریده گیر		این عزیز مصر جانم تا نبیند روی تو
چون نجست از سنگ و آهن برق بخروشیده گیر		ای خروشیده ز دردم سنگ و آهن دم به دم
ور بژولاند سر زلف تو را ژولیده گیر		یک شب این دیوانه را مهمان آن زنجیر کن
صد دروغ و افترا بر صادقی بافیده گیر		ور جهان در عشق تو بدگوی من شد باک نیست
گر بنالد ظالم از مظلوم تو نالیده گیر		با فراقت از دو عالم چون منم مظلومتر
بر سر شیران عالم مر مرا لافیده گیر		چون نلافم شمس تبریز از سگان کوی تو

کرده‌ای اسب جدایی رغم ما زین یاد دار		عزم رفتن کرده‌ای چون عمر شیرین یاد دار
لیک عهدی کرده‌ای با یار پیشین یاد دار		بر زمین و چرخ روید مر تو را یاران صاف
لیک شب‌های مرا ای یار بی‌کین یاد دار		کرده‌ام تقصیرها کان مر تو را کین آورد
آنک کردی زانوی ما را تو بالین یاد دار		قرص مه را هر شبی چون بر سر بالین نهی
ای تو را خسرو غلام و صد چو شیرین یاد دار		همچو فرهاد از هوایت کوه هجران می‌کنم
پر ز شاخ زعفران و پر ز نسرین یاد دار		بر لب دریای چشمم دیده‌ای صحرای عشق
جبرئیل از عرش گوید یا رب آمین یاد دار		التماس آتشینم سوی گردون می‌رود
دین من شد عشق رویت مفخر دین یاد دار		شمس تبریزی از آن روزی که دیدم روی تو

برمدار اندر غزل جز پرده‌های شاهوار		مطربا در پیش شاهان چون شدستی پرده دار
خوان‌هاشان بی‌خمیر و باده‌هاشان بی‌خمار		بندگانشان دلخوشان و بندگیشان بی‌نشان
از همه خلقش گزیر و بر همه فرمان گزار		دیده بینای مطلق در میان خلق و حق
هم کلید هشت جنت هم برون از پنج و چار		همچو خور عالم فروز و همچو گردون سرفراز
پیش ایشان سبز گردد شوره خاک و سبزه زار		سجده آرد پیش ایشان بانماز و بی‌نماز

او همه لطفست جمله یا ربش پاینده دار		یا ربا این لطف‌ها را از لبش پاینده دار
ای خدای روز و شب تو بر شبش پاینده دار		ای بسی حق‌ها که دارد بر شب تاریک ماه
ای خدایا روح را بر مذهبش پاینده دار		هست منزل‌های خوش مر روح را از مذهبش
ای خدا این طفل را در مکتبش پاینده دار		طفل جان در مکتبش استاد استادان شدست
ای خدایا تا ابد بر موکبش پاینده دار		لشکر دین را ز شاهم شمس تبریزی ضیاست

روح بخش هر قران و آفتاب هر دیار		مرحبا ای جان باقی پادشاه کامیار
گر نخواهی برهمش زن ور همی‌خواهی بدار		این جهان و آن جهان هر دو غلام امر تو
فارغ آور جملگان را از بهشت و خوف نار		تابشی از آفتاب فقر بر هستی بتاب
در ره نقاش بشکن جمله این نقش و نگار		وارهان مر فاخران فقر را از ننگ جان
ز آتش اقبال سرمد دود از جانش برآر		قهرمانی را که خون صد هزاران ریخته‌ست
بی‌وجود خود برآید محو فقر از عین کار		آن کسی دریابد این اسرار لطفت را که او
چون زر سرخست خندان دل درون آن شرار		بی‌کراهت محو گردد جان اگر بیند که او
پس تو را از کیمیاهای جهان ننگست و عار		ای که تو از اصل کان زر و گوهر بوده‌ای
تابش آن کیمیا را بر مس ایشان گمار		جسم خاک از شمس تبریزی چو کلی کیمیاست

جان سپر کردم ولیکن تیر کم زن بر سپر		سر برآور ای حریف و روی من بین همچو زر
رحم کردی عشق تو گر عشق را بودی جگر		این جگر از تیرها شد همچو پشت خارپشت
بر دهانم زن اگر من زین سخن گویم دگر		من رها کردم جگر را هرچ خواهد گو بشو
گوشه‌ای سرمست خفتم فارغم از خیر و شر		بنده ساقی عشقم مست آن دردی درد
رو به بازار و ربابی از برای من بخر		گر بیاید غم بگویم آنک غم می‌خورد رفت

خسروی باید که نوشم زان لب شیرین شکر		نیشکر باید که بندد پیش آن لب‌ها کمر
ابر بفرستد به دوران و به نزدیکان گهر		بلک دریاییست عشق و موج رحمت می‌زند
جام زرین پیش آر و سیم بر ای سیمبر		صد سلام و بندگی ای جان از این مستان بخوان
آب آنی که ندارد هیچ آبی بر جگر		پشت آنی تو که پشتش از غم و محنت شکست
شد زبردست ابد آن کز تو شد زیر و زبر		پخته شد نان دلی کز تف عشق تو بسوخت
که نبودند اندر این سودا چو ساطوری دوسر		زان سر مستانش رست از خنجر قصاب مرگ
محو کن اندیشه‌ها را زان شراب چون شرر		می بیار ای عشق بهر جان فرزندان خویش
بخش امروزینه کو ای هر دمی بخشنده تر		دی بدادی آنچ دادی جمع را ای میرداد
می پر از باغی به باغی این چنین کن پرشکر		بس کن و پرده دگر زن تا نگردد کس ملول

گر سماع منکران اندرنگیرد گو مگیر		در سماع عاشقان زد فر و تابش بر اثیر
پای کوبانند و قومی در میان زمهریر		قسمت حقست قومی در میان آفتاب
تلخ و غمگینند و قومی در میان شهد و شیر		قسمت حقست قومی در میان آب شور
تو که داری می‌خور و می‌ده شب و روز ای فقیر		نوبت الفقر فخری تا قیامت می‌زنند
هر برهنه مرد بودی مرد بودی نیز سیر		فقر را در نور یزدان جو مجو اندر پلاس
لیک اگر خواهی بپری پای را برکش ز قیر		بانگ مرغان می‌رسد بر می‌فشانی پر و بال
مغزها اندر خمار و دست‌ها اندر خمیر		عقل تو دربند جان و طبع تو دربند نان
جاء نصرالله آمد ابشروا جاء البشیر		عارفا گر کاهلی آمد قران کاهلان
هر کی آن جا گرم باشد این طرف باشد زحیر		گرمی خود را دگر جا خرج کردی ای جوان
چونک آن جا گرم بودی سردی این جا ناگزیر		گرمیی با سردیی و سردیی با گرمیی
پیش این خورشید گرمی ذره‌ای باشد سعیر		لیک نومیدی رها کن گرمی حق بی‌حدست
بس بود بسیار گفتی ای نذیر بی‌نظیر		همچو مغناطیس می‌کش طالبان را بی‌زبان

بی‌رقیبش دادمی من بوسه‌هایی سیر سیر		گر به خلوت دیدمی او را به جایی سیر سیر
با لب ترک خطا روزی خطایی سیر سیر		بس خطاها کرده‌ام دزدیده لیکن آرزوست
عشرت کدبانوی با کدخدایی سیر سیر		تا یکی عشرت ببیند چرخ کو هرگز ندید
تا کنارم گیرد آن دم آشنایی سیر سیر		یک به یک بیگانگان را از میان بیرون کنید
می‌زنم زان دست با او دست و پایی سیر سیر		دست او گیرم به میدان اندرآیم پای کوب
تا کشم او را برهنه بی‌قبایی سیر سیر		ای خوشا روزی که بگشاید قبا را بند بند
تا فزاید جان‌ها را جان فزایی سیر سیر		در فراق شمس تبریزی از آن کاهید تن

خواب آمد چشم پر شد کنچ می‌جستی بگیر		معده را پر کرده‌ای دوش از خمیر و از فطیر
یار بادنجان چه باشد سرکه باشد یا که سیر		بعد پرخوردن چه آید خواب غفلت یا حدث
گوز اگر مفتوح خواهی کاسه را در پیش گیر		سوز اگر از روح خواهی خواجه کم کن لقمه را
تا نماند چون سگان مردار هر لقمه پذیر		ای خدا جان را پذیرا کن ز رزق پاک خویش
بعد خوردن از ره زیرین گشاید پرده زیر		وقت روزه از میان دل برآید ناله زار

ور سپارم هر دمی جان دگر بسپرده گیر		گر خورد آن شیر عشقت خون ما را خورده گیر
گر کسی آید برد دستار و کفشم برده گیر		سردهم این دم توی می بی‌محابا می‌خورم
با چنین برقی پیاپی زرق را پرورده گیر		گر بگوید هوشیاری زرق را پرورده‌ای
صورتم امروز و فرداییست او را مرده گیر		جان من طغرای باقی دارد اندر دست خویش
چون تو ماهی نیستی دریا به دست آورده گیر		از خدا دریا همی‌خواهی و مار خشکیی
چونک میخواره نه‌ای رو شیره افشرده گیر		غوره افشاری و گویی من ریاضت می‌کنم
صوفیان را صاف می‌دارد تو بستان درده گیر		صوفیان صاف را گویی که دردی خورده‌اند
گر چه او تازه‌ست و خندان هم کنون پژمرده گیر		هر شکوفه کز می ما نیست خندان بر درخت
چونک بی‌تو شب بود استاره‌ها بشمرده گیر		شمس تبریزی تو خورشیدی و از تو چاره نیست

خوی من کی خوش شود بی‌روی خوبت ای نگار		خوی بد دارم ملولم تو مرا معذور دار
با تو هستم چون گلستان خوی من خوی بهار		بی‌تو هستم چون زمستان خلق از من در عذاب
من خجل از عقل و عقل از نور رویت شرمسار		بی‌تو بی‌عقلم ملولم هر چه گویم کژ بود
خوی بد را چیست درمان بازدیدن روی یار		آب بد را چیست درمان باز در جیحون شدن
خاک را بر می‌کنم تا ره کنم سوی بحار		آب جان محبوس می‌بینم در این گرداب تن
تا فغان در ناورد از حسرتش اومیدوار		شربتی داری که پنهانی به نومیدان دهی
گر ز تو گیرد کناره ور تو را گیرد کنار		چشم خود ای دل ز دلبر تا توانی برمگیر

بانگ خیزاخیز آمد در عدم این الفرار		گرم در گفتار آمد آن صنم این الفرار
کیست بر در کیست بر در هم منم این الفرار		صد هزاران شعله بر در صد هزاران مشعله
هم منم بر در که حلقه می‌زنم این الفرار		از درون نی آن منم گویان که بر در کیست آن
ور یکی ام پس هم آب و روغنم این الفرار		هر که پندارد دو نیمم پس دو نیمش کرد قهر
چون دو باشم چونک ماه روشنم این الفرار		چون یکی باشم که زلفم صد هزاران ظلمتست
بنگر این دزدی که شد بر روزنم این الفرار		گرد خانه چند جویی تو مرا چون کاله دزد
سوی وصلت پر خود را می‌کنم این الفرار		زین قفس سر را ز هر سوراخ بیرون می‌کنم
وز قفس بیرون به هر دم گردنم این الفرار		در درون این قفس تن در سر سودا گداخت
طوطیم یا بلبلم یا سوسنم این الفرار		بی‌می از شمس الحق تبریز مست گفتنم

کر مادرزاد را با ناله سرنا چه کار		آینه چینی تو را با زنگی اعشی چه کار
طفلک نوزاد را با باده حمرا چه کار		هر مخنث از کجا و ناز معشوق از کجا
مرغ خاکی را به موج و غره دریا چه کار		دست زهره در حنی او کی سلحشوری کند
مر خرش را ای مسلمانان بر آن بالا چه کار		بر سر چرخی که عیسی از بلندی بو نبرد
خواجه ما را با جهاز و مخزن و کالا چه کار		قوم رندانیم در کنج خرابات فنا
چون تو افلاطون عقلی رو تو را با ما چه کار		صد هزاران ساله از دیوانگی بگذشته‌ایم
تاجر ترسنده را اندر چنین غوغا چه کار		با چنین عقل و دل آیی سوی قطاعان راه
جمع خاتونان نازک ساق رعنا را چه کار		زخم شمشیرست این جا زخم زوبین هر طرف
زالکان پیر را با قامت دوتا چه کار		رستمان امروز اندر خون خود غلطان شدند
عاشقان عافیت را با چنین سودا چه کار		عاشقان را منبلان دان زخم خوار و زخم دوست
در جهان عشق باقی مرگ را حاشا چه کار		عاشقان بوالعجب تا کشته‌تر خود زنده تر
رفته تبریز و شنیده رو تو را آن جا چه کار		وانگهی این مست عشق اندر هوای شمس دین
پس تو را با شمس دین باقی اعلا چه کار		از ورای هر دو عالم بانگ آید روح را

باز اندر پرده می‌شد همچنین تا هشت بار		لحظه لحظه می برون آمد ز پرده شهریار
ساعتی اهل حرم را می‌ببرد از هوش و کار		ساعتی بیرونیان را می‌ربود از عقل و دل
گردشی از گردش او در دل هر بی‌قرار		دفتری از سحر مطلق پیش چشمش باز بود
گاه از سرنای عشقش عقل مسکین سنگسار		گاه از نوک قلم سوداش نقشی می‌کشید
تا دو صد پروانه جان را پدید آمد مدار		چونک شب شد ز آتش رخسار شمعی برفروخت
ما بماندیم و شب و شمع و شراب و آن نگار		چون ز شب نیمی بشد مستان همه بیخود شدند
مای ما با مای او گشته کنار اندر کنار		مای ما هم خفته بود و برده زحمت از میان
ما درآمد سایه وار و شد برون آن مای یار		چون سحر این مای ما مشتاق آن ما گشته بود
هر طرف نوری دهد آن را که هستش اختیار		شمس تبریزی برفت اما شعاع روی او

چون نگیرم خویش را من هر شبی اندر کنار		از کنار خویش یابم هر دمی من بوی یار
مهر او از دیده برزد تا روان شد جویبار		دوش باغ عشق بودم آن هوس بر سر دوید
رسته بود از خار هستی جسته بود از ذوالفقار		هر گل خندان که رویید از لب آن جوی مهر
لیک اندر چشم عامه بسته بود و برقرار		هر درخت و هر گیاهی در چمن رقصان شده
تا که بیخود گشت باغ و دست بر هم زد چنار		ناگهان اندررسید از یک طرف آن سرو ما
جان ز آتش‌های درهم پرفغان این الفرار		رو چو آتش می‌چو آتش عشق آتش هر سه خوش
وین عدد هست از ضرورت در جهان پنج و چار		در جهان وحدت حق این عدد را گنج نیست
گر یکی خواهی که گردد جمله را در هم فشار		صد هزاران سیب شیرین بشمری در دست خویش
چون نماند پوست ماند باده‌های شهریار		صد هزاران دانه انگور از حجاب پوست شد
ساده رنگی نیست شکلی آمده از اصل کار		بی‌شمار حرف‌ها این نطق در دل بین که چیست
شعر من صف‌ها زده چون بندگان اختیار		شمس تبریزی نشسته شاهوار و پیش او

شادیی کان از دلت آید زهی کان شکر		شادیی کان از جهان اندر دلت آید مخر
پهلوی اصحاب کهفم خوش بخسبان بی‌خبر		بازخر جان مرا زین هر دو فراش ای خدا
ترک شادی کن که این دو نسکلد از همدگر		سایه شادیست غم غم در پی شادی دود
چون بدیدی روز دان کز شب نتان کردن حذر		در پی روزست شب و اندر پی شادیست غم
چون پی شادی روی تو غم بود بر ره گذر		تا پی غم می‌دوی شادی پی تو می‌دود
تا نماند فهم و وهم و خوب و زشت و خشک و تر		یاد می‌کن آن نهنگی را که ما را درکشد
کاغذ پرنقش و صورت درفتد در آب در		همچو شمع نخل بندان کآتشش در خود کشد

وز برای جان خود که می‌دهی وانگه به زور		بهر شهوت جان خود را می‌دهی همچون ستور
در هوای شاهدی و لقمه‌ای ای بی‌حضور		می‌ستانی از خسان تا وادهی ده چارده
می‌دواند مرده کش مر شاهدت را گور گور		آن سبدکش می‌کشد آن لقمه‌ها را تون به تون
در میان این دو مرده چون نمی‌باشی نفور		لقمه‌ات مردار آمد شاهدت هم مرده‌ای
آخر هر چیز بنگر تا بگیرد چشم نور		چشم آخر را ببند و چشم آخر برگشا

زان جمال و زان کمال و فر و سیما دور دور		ساقیا هستند خلقان از می ما دور دور
از شراب صاف ما هستی تو پیرا دور دور		گر چه پیر کهنه‌ای در حکمت و ذوق و صفا
عقل خود داند که باشد جان اعمی دور دور		چونک بینایان نمی‌بینند رنگ جام را
دور باشد از دل او رمز و ایما دور دور		چون صریح و رمز قاضی می‌نداند جان او
جان تو باشد از آن لطف و چلیپا دور دور		تا نبرد تیغ شمس الحق زنار تو را
باشی از رخسار آن دلدار زیبا دور دور		تا ز خوبی بتان خالی نگردد جان تو
چون در این بزم اندرآیی باشی این جا دور دور		گر چه اندر بزم شاهان تو بدی سرده ولیک
در حضور خضر بود آن طور سینا دور دور		تو شنیدی قرب موسی طور سینا نور حق
لیک پیش رفعتش بد سقف مینا دور دور		سقف مینا گر چه بس عالیست پیش چشم تو
یا مکن مانند خود از عیش ما را دور دور		ای گران جان یا سبک شو یا برو از بزم ما
زانک هست از گوش کر این بانگ سرنا دور دور		مطرب عشاق بهر من زن این نادر نوا

عنبر و مشک ختن از چین به قسطنطین بیار		ای صبا حالی ز خد و خال شمس الدین بیار
ور پیامی از دل سنگین او داری بیار		گر سلامی از لب شیرین او داری بگو
نام شمس الدین بگو تا جان کنم بر او نثار		سر چه باشد تا فدای پای شمس الدین کنم
حسن شمس الدین دثار و عشق شمس الدین شعار		خلعت خیر و لباس از عشق او دارد دلم
ما ز جام شمس دین مستیم ساقی می میار		ما به بوی شمس دین سرخوش شدیم و می‌رویم
فارغیم از بوی عود و عنبر و مشک تتار		ما دماغ از بوی شمس الدین معطر کرده‌ایم
شمس دین در یتیم و شمس دین نقد عیار		شمس دین بر دل مقیم و شمس دین بر جان کریم
می‌سراید عندلیب از باغ و کبک از کوهسار		من نه تنها می‌سرایم شمس دین و شمس دین
عین انسان شمس دین و شمس دین فخر کبار		حسن حوران شمس دین و باغ رضوان شمس دین
گوهر کان شمس دین و شمس دین لیل و نهار		روز روشن شمس دین و چرخ گردان شمس دین
شمس دین عیسی دم است و شمس دین یوسف عذار		شمس دین جام جمست و شمس دین بحر عظیم
جان ما اندر میان و شمس دین اندر کنار		از خدا خواهم ز جان خوش دولتی با او نهان
شمس دین سرو روان و شمس دین باغ و بهار		شمس دین خوشتر ز جان و شمس دین شکرستان
شمس دین خمر و خمار و شمس دین هم نور و نار		شمس دین نقل و شراب و شمس دین چنگ و رباب
آن خمار شمس دین کز وی فزاید افتخار		نی خماری کز وی آید انده و حزن و ندم
شمس تبریزی بیا زنهار دست از ما مدار		ای دلیل بی‌دلان و ای رسول عاشقان

بند بشکن ره عیان اندر عیانست ای پسر		عقل بند ره روان و عاشقانست ای پسر
راه از این جمله گرانی‌ها نهانست ای پسر		عقل بند و دل فریب و تن غرور و جان حجاب
این یقین و این عیان هم در گمانست ای پسر		چون ز عقل و جان و دل برخاستی بیرون شدی
عشق کان از جان نباشد آفسانست ای پسر		مرد کو از خود نرفتست او نه مردست ای پسر
هین که تیر حکم او اندر کمانست ای پسر		سینه خود را هدف کن پیش تیر حکم او
بر جبین و چهره او صد نشانست ای پسر		سینه‌ای کز زخم تیر جذبه او خسته شد
عشق جانان سخت نیکونردبانست ای پسر		گر روی بر آسمان هفتمین ادریس وار
عشق را بنگر که قبله کاروانست ای پسر		هر طرف که کاروانی نازنازان می‌رود
عشق چون صیاد او بر آسمانست ای پسر		سایه افکندست عشقش همچو دامی بر زمین
عشق در گفتن چو ابر درفشانست ای پسر		عشق را از من مپرس از کس مپرس از عشق پرس
در حقایق عشق خود را ترجمانست ای پسر		ترجمانی من و صد چون منش محتاج نیست
عشق کار پردلان و پهلوانست ای پسر		عشق کار خفتگان و نازکان نرم نیست
خسرو و شاهنشه و صاحب قرانست ای پسر		هر کی او مر عاشقان و صادقان را بنده شد
کاین جهان بی‌وفا از تو جهانست ای پسر		این جهان پرفسون از عشق تا نفریبدت
پرده دیگر شد ولی معنی همانست ای پسر		بیت‌های این غزل گر شد دراز از وصل‌ها
کاین زیانت در حقیقت خصم جانست ای پسر		هین دهان بربند و خامش کن از این پس چون صدف

هله کز جنبش ساقی بدود باده به سر بر		هله زیرک هله زیرک هله زیرک زوتر
رخ چون زهره نهاده غلطی روی قمر بر		بدود روح پیاده سر گنجینه گشاده
بگزین جهد و مقاسا که چو دیکم به شرر بر		هله منشین و میاسا بهل این صبر و مواسا
شب من روز شدستی زده رایت به سحر بر		اگرم عشوه پرستی سر هر راه نبستی
قدم از خانه به در نه همگان را به سفر بر		هله برجه هله برجه که ز خورشید سفر به
ز فرات آب روان کن بزن آن آب خضر بر		سفر راه نهان کن سفر از جسم به جان کن
چو بدان باغ رسیدی بدو اکنون به شجر بر		دم بلبل چو شنیدی سوی گلزار دویدی
که طلبکار بدین خو نزند کف به خبر بر		به شجر بر هله برگو مثل فاخته کوکو

گه بوسه است تنها نه کنار و چیز دیگر		مه روزه اندرآمد هله ای بت چو شکر
دو هزار خشک لب بین به کنار حوض کوثر		بنشین نظاره می‌کن ز خورش کناره می‌کن
تری دماغت آرد چو شراب همچو آذر		اگر آتش است روزه تو زلال بین نه کوزه
دل نور گشت فربه تن موم گشت لاغر		چو عجوزه گشت گریان شه روزه گشت خندان
منگر برون شیشه بنگر درون ساغر		رخ عاشقان مزعفر رخ جان و عقل احمر
به وثاق ساقی خود بزدیم حلقه بر در		همه مست و خوش شکفته رمضان ز یاد رفته
سر خود چنین چنین کرد و بتافت روز معشر		چو بدید مست ما را بگزید دست‌ها را
که کی گوید اینک روزه شکند ز قند و شکر		ز میانه گفت مستی خوش و شوخ و می‌پرستی
که ز ذوق باز ماند دهن نکیر و منکر		شکر از لبان عیسی که بود حیات موتی
و اگر خمار یاری سخنی شنو مخمر		تو اگر خراب و مستی به من آ که از منستی
به کدام دست کردت قلم قضا مصور		چو خوشی چه خوش نهادی به کدام روز زادی
شکران و ماه رویان همه همچو مه مطهر		تن تو حجاب عزت پس او هزار جنت
که ز صید بازآمد شه ما خوش و مظفر		هله مطرب شکرلب برسان صدا به کوکب
نه چو قدر عامیانه که شبی بود مقدر		ز تو هر صباح عیدی ز تو هر شبست قدری
که کلام تست صافی و حدیث من مکدر		تو بگو سخن که جانی قصصات آسمانی

سگ خویش را رها کن که کند شکار دیگر		همه صیدها بکردی هله میر بار دیگر
منشین ز پای یک دم که بماند کار دیگر		همه غوطه‌ها بخوردی همه کارها بکردی
بشنو از این محاسب عدد و شمار دیگر		همه نقدها شمردی به وکیل درسپردی
نفسی کنار بگشا بنگر کنار دیگر		تو بسی سمن بران را به کنار درگرفتی
بنماند هیچش الا هوس قمار دیگر		خنک آن قماربازی که بباخت آن چه بودش
نه چو روسبی که هر شب کشد او بیار دیگر		تو به مرگ و زندگانی هله تا جز او ندانی
بودش زهر حریفی طرب و خمار دیگر		نظرش به سوی هر کس به مثال چشم نرگس
هله تا تو رو نیاری سوی پشت دار دیگر		همه عمر خوار باشد چو بر دو یار باشد
نبدست مرغ جان را به جز او مطار دیگر		که اگر بتان چنین‌اند ز شه تو خوشه چینند

هله کز جنبش تو کار همه نیکوتر		هله زیرک هله زیرک هله زیرک هله زوتر
جسته از سنگ ستاره ز قمر مه روتر		بدوان از پی مردان بنگر از چپ و راست
همچو من بسته کمرها ز شکر خوش خوتر		یک به یک پیش تو آیند چو از جا بروی
صورتش چون گل سرخ از گل تر خوش بوتر		در گلشن بگشاید ز درون صورت عشق
شیر آهو شود آن جا وزو آهوتر		عشق داوود شود آهن از او نرم شود
مرگ جان بخش شود بلک ز جان دلجوتر		هر یکی ذره شود عیسی و عیسی نفسی
گوییش خیز برو از بر ما آن سوتر		اندر آن حال اگر ماه ببوسد لب تو
تا بگوید خردی کوست ز ما خوشگوتر		دل من پرسخنست ار چه دهان بربستم

هر چه خواهی بکنی لیک وفا اولیتر		بده آن باده به ما باده به ما اولیتر
مسجد عیسی ز جان سقف سما اولیتر		سر مردان چه کند خوبتر از سجده تو
غنج‌های چو صبی را نه صبا اولیتر		یک فسون خوان صنما در دل مجنون بردم
در کف کور ز قندیل عطا اولیتر		عقل را قبله کند آنک جمال تو ندید
که ز دریا و ز خورشید عطا اولیتر		تو عطا می ده و از چرخ ندا می‌آید
چونک در چنگ نیایی تو دوتا اولیتر		لطف‌ها کرده‌ای امروز دو تا کن آن را
هر کی سردست از او پشت و قفا اولیتر		چونک خورشید برآید بگریزد سرما
آن ستورست که در آب و گیا اولیتر		تا بدیدم چمنت ز آب و گیا ببریدم
بر رخ آینه از نقش صفا اولیتر		سادگی را ببرد گر چه سخن نقش خوشست
داد آینه به تصویر بقا اولیتر		صورت کون تویی آینه کون تویی
طبل اگر پشت سپاهست غزا اولیتر		خمش این طبل مزن تیغ بزن وقت غزاست

طبله کالبد آورده‌ام آخر بنگر		سر فروکن به سحر کز سر بازار نظر
شانه‌ها و شبه‌ها و سره روغن‌ها تر		بر سر کوی تو پرطبله من بین و بخر
شانه‌ام محرم آن زلف پر از فتنه و شر		شبه من غم تو روغن من مرهم تو
که دلم را شکمی شد ز تو پرجوع بقر		از فراقت تلفم گشته خیالت علفم
ای مگس‌ها شده از ذوق شکرهات شکر		من ندانم چه کسم کز شکرت پرهوسم
تا ز سیمین بر او گردد کارم همه زر		پرده بردار صبا از بر آن شهره قبا
در دو عالم نبود یار مرا یار دگر		چند گویی تو بجو یار وزو دست بشو
ماه و خورشید که دیدست در اعضای بشر		چون خرد ماند و دل با من ای خواجه بهل
شمس تبریز خداوند تو چونی به سفر		چون که در جان منی شسته به چشمان منی

هین که آمد به تماشای تو دل خون دگر		هین که آمد به سر کوی تو مجنون دگر
مگرش جای دهی بر سر گردون دگر		عاشق روی تو را گنبد گردون نکشد
تو بخوان و تو بدم بر دلش افسون دگر		عاشق تو نخورد حیله و افسون کسی
که ندیدند چنان رخ رخ گلگون دگر		عشق روی تو به شش سوی جهان دام دلست
که ندارد چو تو شاهنشه بی‌چون دگر		رحمتی کن تو بر آن مرغ که در دام افتاد
که به شب‌ها شنود ناله مفتون دگر		کو در این خانه یکی سوخته مفتونی
چاره‌ام نیست جز این اطلس و اکسون دگر		از پس نیشکرت اشک چو اطلس بارم

تا بدین حد مکن و جان مرا خوار مگیر		صنما این چه گمانست فرودست حقیر
کاه را کوه کند ذاک علی الله یسیر		کوه را که کند اندر نظر مرد قضا
خنک آن قافله‌ای که بودش دوست خفیر		خنک آن چشم که گوهر ز خسی بشناسد
جان پاک تو که جان از تو شکورست و شکیر		حاکمی هر چه تو نامم بنهی خشنودم
سرو را چنبر خوانی نکند هیچ نفیر		ماه را گر تو حبش نام نهی سجده کند
ز کجا بانگ سگان و ز کجا شیر زئیر		زانک دشنام تو بهتر ز ثناهای جهان
جز تو جمله همه لاست از آنیم فقیر		ای که بطال تو بهتر ز همه مشتغلان
ور کسی نشنود این را انما انت نذیر		تاج زرین بده و سیلی آن یار بخر
بوسه‌ها یابد رویت ز نگاران ضمیر		بر قفای تو چو باشد اثر سیلی دوست
عمر در کار عدم کی کند ای دوست بصیر		مرد دنیا عدمی را حشمی پندارد
گفت او را تو چه خوردی که برستست زحیر		رفت مردی به طبیبی به کله درد شکم
گفت من سوخته نان خوردم از پست فطیر		بیشتر رنج که آید همه از فعل گلوست
گفت درد شکم و کحل خه ای شیخ کبیر		گفت سنقر برو آن کحل عزیزی به من آر
تا ننوشی تو دگر سوخته ای نیم ضریر		گفت تا چشم تو مر سوخته را بشناسد
چشمت از خاک در شاه شود خوب و منیر		نیست را هست گمان برده‌ای از ظلمت چشم
من اگر شرح کنم نیز برنجد دل میر		هله ای شارح دل‌ها تو بگو شرح غزل

نه که فلاح توام سرور و سالار مگیر		نه که مهمان غریبم تو مرا یار مگیر
تو مرا همسفر و مشفق و غمخوار مگیر		نه که همسایه آن سایه احسان توام
تو مرا تشنه و مستسقی و بیمار مگیر		شربت رحمت تو بر همگان گردانست
تو مرا منتظر و کشته دیدار مگیر		نه که هر سنگ ز خورشید نصیبی دارد
تو مرا تایب و مستغفر غفار مگیر		نه که لطف تو گنه سوز گنه کارانست
تو مرا صعوه شمر جعفر طیار مگیر		نه که هر مرغ به بال و پر تو می‌پرد
تو مرا زیر چنین دام گرفتار مگیر		به دو صد پر نتوان بی‌مددت پریدن
تو مرا خفته شمر حاضر و بیدار مگیر		خفتگان را نه تماشای نهان می‌بخشی
مدد اشک من و زردی رخسار مگیر		نه که بوی جگر پخته ز من می‌آید
از جنون خوش شد و می‌گفت خرد زار مگیر		نه که مجنون ز تو زان سوی خرد باغی یافت
چون تو همخوابه شدی بستر هموار مگیر		با جنون تو خوشم تا که فنون را چه کنم
عارض چون قمر و رنگ چو گلنار مگیر		چشم مست تو خرابی دل و عقل همه‌ست
نادری ذقن و زلف چو زنار مگیر		قامت عرعریت قامت ما دوتا کرد
عشق بی‌صورت چون قلزم زخار مگیر		این تصاویر همه خود صور عشق بود
تو مرا همتک این گنبد دوار مگیر		خرمن خاکم و آن ماه بگردم گردان
من به بوی تو خوشم نافه تاتار مگیر		من به کوی تو خوشم خانه من ویران گیر
چون زرست این رخ من زر به خروار مگیر		میکده‌ست این سر من ساغر می گو بشکن
چون سرم معصره شد خانه خمار مگیر		چون دلم بتکده شد آزر گو بت متراش
کافری را که کشد عشق ز کفار مگیر		کفر و اسلام کنون آمد و عشق از ازلست
در گلستان نگر ای چشم و پی خار مگیر		بانگ بلبل شنو ای گوش بهل نعره خر
من خود اغیار خودم دامن اغیار مگیر		بس کن و طبل مزن گفت برای غیرست

چون سوی چرخ عروسیست ز ماه ده و چار		اختران را شب وصلست و نثارست و نثار
همچو بلبل که شود مست ز گل فصل بهار		زهره در خویش نگنجد ز نواهای لطیف
حوت را بین که ز دریا چه برآورد غبار		جدی را بین به کرشمه به اسد می‌نگرد
که جوانی تو ز سر گیر و بر او مژده بیار		مشتری اسب دوانید سوی پیر زحل
گشت جان بخش چو خورشید مشرف آثار		کف مریخ که پرخون بود از قبضه تیغ
شود آن سنبله خشک از او گوهربار		دلو گردون چو از آن آب حیات آمد پر
حمل از مادر خود کی بگریزد به نفار		جوز پرمغز ز میزان و شکستن نرمد
شب روی پیشه گرفت از هوسش عقرب وار		تیر غمزه چو رسید از سوی مه بر دل قوس
گر نه‌ای چون سرطان در وحلی کژرفتار		اندر این عید برو گاو فلک قربان کن
هر چه گوییم از این گوش سوی معنی دار		این فلک هست سطرلاب و حقیقت عشقست
روز روشن شود از روی چو ماهت شب تار		شمس تبریز در آن صبح که تو درتابی

دغلی لاف زنی سخره کنی بس عیار		روستایی بچه‌ای هست درون بازار
در فغانند از او از فقعی تا عطار		که از او محتسب و مهتر بازار بدرد
دست کوته کن و دم درکش و شرمی می‌دار		چون بگویند چرا می‌کنی این ویرانی
توبه کردم نتراشم ز شما چون نجار		او دو صد عهد کند گوید من بس کردم
که مرا زخم رسید از بد و گشتم بیدار		بعد از این بد نکنم عاقل و هوشیار شدم
بخورد بامی و چنگی همه با خمر و خمار		باز در حین ببرد از بر همسایه گرو
که به یک ساله تب تیز بود گشته نزار		خویشتن را به کناری فکند رنجوری
که بر او رحم کند او به گمان و پندار		این هم از مکر که تا درفکند مسکینی
پیش هر کس به فلان جای و نقدی بسیار		پس بگوید که مرا مکنت چندین سیم است
بکند در عوض آن بکنم من صد بار		هر که زین رنج مرا باز یکی یارانه
به طریق گرو و وام به چار و ناچار		تا از این شیفته سر نیز تراشی بکند
جامه زد چاک به زنهار از این بی‌زنهار		چون بداند برود خاک کند بر سر او
صوفیی گردد صافی صفت بی‌آزار		چون شود قصد که گیرند بپوشد ازرق
چون به زخمش نگری باشد چاهی پرمار		یک زبان دارد صد گز که به ظاهر سگزست
شکرابت دهد او از شکر آن گفتار		به گهی کز سر عشرت لطف آغاز کند
که بجوشد دل تو وز تو رود جمله قرار		همه مهر و کرم و خاکی و عشق انگیزی
که بگویی تو که لقمان زمانست به کار		و گهی از سر فضل و هنر آغاز کند
سر و گردن بتراشد چو کدو یا چو خیار		تا که از زهد و تقزز سخن آغاز کند
که بگویم که جنیدست و ز شیخان کبار		روزی از معرفت و فقه بسوزد ما را
آفتی مزبله‌ای جمله شکم طبلی خوار		چون بکاوی دغلی گنده بغل مکاری
پس از آن گشت به هر مصطبه او اشکم خوار		هیچ کاری نه از او جمله شکم خواری و بس
کرد از مکر چنین کس رخ خود در دیوار		محتسب کو ز کفایت چو نظام الملکست
همه یاریش کنند ار چه بدیدند یسار		زاری آغاز کند او که همه خرد و بزرگ
وان دغل هست در او نفس پلید مکار		محتسب عقل تو است دان که صفاتت بازار
جمله گفتند که سحرست فن این طرار		چون همه از کف او عاجز و مسکین گشتند
برویم از کف او نزد خداوند کبار		چونک سحرست نتانیم مگر یک حیله
که از او گشت رخ روح چو صد روی نگار		صاحب دید و بصیرت شه ما شمس الدین
او به یک لحظه رهاند همه را از آزار		چو از او داد بخواهیم از این بیدادی
هر یکی زاهد عصری شود و اهل وقار		که اگر هیبت او دیو پری نشناسد
گر از او یک نظری فضل بتابند بهار		برهندی همه از ظلمت این نفس لئیم
بس از او برخورد آن جان و روان زوار		خاک تبریز که از وی چو حریم حرم است

نیست در دین و دنیا همچو تو یار دیگر		پر ده آن جام می را ساقیا بار دیگر
جز تماشای رویت پیشه و کار دیگر		کفر دان در طریقت جهل دان در حقیقت
هست منصور جان را هر طرف دار دیگر		تا تو آن رخ نمودی عقل و ایمان ربودی
کی کند التفاتی دل به دلدار دیگر		جان ز تو گشت شیدا دل ز تو گشت دریا
نیست هر دم فلک را جز که پیکار دیگر		جز به بغداد کویت یا خوش آباد رویت
نیست مانند ایشان هیچ خمار دیگر		در خرابات مردان جام جانست گردان
غیر انبار دنیا دارد انبار دیگر		همتی دار عالی کان شه لاابالی
غیر این گلستان‌ها باغ و گلزار دیگر		پاره‌ای چون برانی اندر این ره بدانی
رفت دستار بستان شصت دستار دیگر		پا به مردی فشردی سر سلامت ببردی
من گرفتار گشتم دل گرفتار دیگر		دل مرا برد ناگه سوی آن شهره خرگه
پای ما تا چه گردد هر دم از خار دیگر		روز چون عذر آری شب سر خواب خاری
ژاژ دان در طریقت فعل و گفتار دیگر		جز که در عشق صانع عمر هرزه‌ست و ضایع
کو جز این عشق و سودا سود و بازار دیگر		بخت اینست و دولت عیش اینست و عشرت
گفت نی من نبردم برد عیار دیگر		گفتمش دل ببردی تا کجاها سپردی
دل بگوید نماند شک و انکار دیگر		گفتمش من نترسم من هم از دل بپرسم
جز تو در دلربایان کو دل افشار دیگر		راستی گوی ای جان عاشقان را مرنجان
که به هر دم نمایند لطف و ایثار دیگر		چون کمالات فانی هستشان این امانی
چون تقاضا نباشد عشق و هنجار دیگر		پس کمالات آن را کو نگارد جهان را
تا در این دام افتد هر دم آشکار دیگر		بحر از این روی جوشد مرغ از این رو خروشد
هر سری پر ز سودا دارد اظهار دیگر		چون خدا این جهان را کرد چون گنج پیدا
جوید او حسن خود را نوخریدار دیگر		هر کجا خوش نگاری روز و شب بی‌قراری
مشتری وار جوید عاشقی زار دیگر		هر کجا ماه رویی هر کجا مشک بویی
هم بر این پرده تر با تو اسرار دیگر		این نفس مست اویم روز دیگر بگویم
هست پهلوی طبلت بیست نعار دیگر		بس کن و طبل کم زن کاندر این باغ و گلشن

گفت کز دریا برانگیزان غبار		داد جاروبی به دستم آن نگار
گفت کز آتش تو جاروبی برآر		باز آن جاروب را ز آتش بسوخت
گفت بی‌ساجد سجودی خوش بیار		کردم از حیرت سجودی پیش او
گفت بی‌چون باشد و بی‌خارخار		آه بی‌ساجد سجودی چون بود
ساجدی را سر ببر از ذوالفقار		گردنک را پیش کردم گفتمش
تا برست از گردنم سر صد هزار		تیغ تا او بیش زد سر بیش شد
هر طرف اندر گرفته از شرار		من چراغ و هر سرم همچون فتیل
شرق تا مغرب گرفته از قطار		شمع‌ها می‌ورشد از سرهای من
گلخنی تاریک و حمامی به کار		شرق و مغرب چیست اندر لامکان
اندر این گرمابه تا کی این قرار		ای مزاجت سرد کو تاسه دلت
جامه کن دربنگر آن نقش و نگار		برشو از گرمابه و گلخن مرو
تا ببینی رنگ‌های لاله زار		تا ببینی نقش‌های دلربا
کان نگار از عکس روزن شد نگار		چون بدیدی سوی روزن درنگر
بر سر روزن جمال شهریار		شش جهت حمام و روزن لامکان
جان بباریده به ترک و زنگبار		خاک و آب از عکس او رنگین شده
ای شب و روز از حدیثش شرمسار		روز رفت و قصه‌ام کوته نشد
مست می‌دارد خمار اندر خمار		شاه شمس الدین تبریزی مرا

جان بده در عشق و در جانان نگر		گر ز سر عشق او داری خبر
آب دریا آتش و موجش گهر		عشق دریاییست و موجش ناپدید
سالکی را سوی معنی راه بر		گوهرش اسرار و هر سویی از او
گر سر مویی از این یابی خبر		سر کشی از هر دو عالم همچو موی
کاوفتاد آن ماه را بر ما گذر		دوش مستی خفته بودم نیم شب
کرد روی زرد ما از اشک تر		دید روی زرد من در ماهتاب
یافت یک یک موی من جانی دگر		رحمش آمد شربت وصلم بداد
گشت یک یک موی بر من دیده ور		گر چه مست افتاده بودم از شراب
مست لایعقل همی‌کردم نظر		در رخ آن آفتاب هر دو کون

بند بشکن ره عیانست ای پسر		عقل بند ره روانست ای پسر
راه از این هر سه نهانست ای پسر		عقل بند و دل فریب و جان حجاب
این یقین هم در گمانست ای پسر		چون ز عقل و جان و دل برخاستی
عشق بی‌درد آفسانست ای پسر		مرد کو از خود نرفت او مرد نیست
هین که تیرش در کمانست ای پسر		سینه خود را هدف کن پیش دوست
در جبینش صد نشانست ای پسر		سینه‌ای کز زخم تیرش خسته شد
عشق کار پهلوانست ای پسر		عشق کار نازکان نرم نیست
خسرو و صاحب قرانست ای پسر		هر کی او مر عاشقان را بنده شد
عشق ابر درفشانست ای پسر		عشق را از کس مپرس از عشق پرس
عشق خود را ترجمانست ای پسر		ترجمانی منش محتاج نیست
عشق نیکونردبانست ای پسر		گر روی بر آسمان هفتمین
عشق قبله کاروانست ای پسر		هر کجا که کاروانی می‌رود
کاین جهان از تو جهانست ای پسر		این جهان از عشق تا نفریبدت
کاین زبانت خصم جانست ای پسر		هین دهان بربند و خامش چون صدف
چونک با شمسش قرانست ای پسر		شمس تبریز آمد و جان شادمان

رنگ من بین نقش برخوان ای پسر		آمدم من بی‌دل و جان ای پسر
در وجود بنده پنهان ای پسر		نی غلط من نامدم تو آمدی
تا ببینی بخت خندان ای پسر		همچو زر یک لحظه در آتش بخند
در هم افتاده چو مستان ای پسر		در خرابات دلم اندیشه‌هاست
در شکست و جست دربان ای پسر		پای دار و شور مستان گوش دار
روی بین و رو مگردان ای پسر		آمدم و آوردمت آیینه‌ای
بنگر اندر کفر ایمان ای پسر		کفر من آیینه ایمان توست
آمدم خاموش گویان ای پسر		می‌زنم من نعره‌ها در خامشی

وز درون جان جمله باخبر		ای نهاده بر سر زانو تو سر
آفرین‌ها بر صفای آن بصر		پیش چشمت سرکش روپوش نیست
الحذر ای دل ز زخم آن نظر		بحر خونست ای صنم آن چشم نیست
الحذر ای عاشقان از وی حذر		در مژه او گر چه دل را مژده‌هاست
پا منه گستاخ ور نی رفت سر		او به زیر کاه آب خفته‌ست
تا ز خوابش تو نخسپی ای پسر		خفته شکلی اصل هر بیدادیی
ای برادر پاره‌ای زین گرمتر		پاره خواهم کرد من جامه ز تو
دست تو در زهر و گویی کو شکر		سرکه آشامی و گویی شهد کو
یا تو را خود جان نبودست ای مگر		روح را عمریست صابون می‌زنی
شرم بادت آخر از آیینه گر		تا به کی صیقل زنی آیینه را
تا برآرد ز آینه جانت گهر		سوی بحر شمس تبریزی گریز

بس که می‌کرد او جهان زیر و زبر		بس که می‌انگیخت آن مه شور و شر
خیره گشته همچنین می‌کرد سر		مر زبان را طاقت شرحش نماند
با دهان خشک و با چشمان تر		ای بسا سر همچنین جنبان شده
رقص رقصان در سواد آن بصر		در دو چشمش بین خیال یار ما
من زبان بستم ز گفتن ای پسر		من به سر گویم حدیثش بعد از این
پیش او بنشین به رویش درنگر		پیش او رو ای نسیم نرم رو
چشم و دل را پر کن از خوبی و فر		تیز تیزش بنگر ای باد صبا
پرده‌ای باشد ز غیرت در نظر		ور ببینی یار ما را روترش
صورتی باشد ترش اندر شکر		مو نباشد عکس مو باشد در آب
توبه نبود عاشقانش را مگر		توبه کردم از سخن این باز چیست
پیش گازر چیست کار شیشه گر		توبه شیشه عشق او چون گازرست
تا خلد در پای مرد بی‌خبر		بشکنم شیشه بریزم زیر پای
گو مرا بسته به پیش شحنه بر		شحنه یار ماست هر کو خسته شد
تا نهم زنجیر زلفش پای بر		شحنه را چاه زنخ زندان ماست
خوش مرا عیشیست آن جا معتبر		بند و زندان خوش ای زنده دلان
گر چه می‌گردم چه گردون بر قمر		گر چه می‌کاهم چو ماه از عشق او
چون جمال یوسفی باشد سمر		بعد من صد سال دیگر این غزل
این ز دل گفتم نگفتم از جگر		زانک دل هرگز نپوسد زیر خاک
وین غزل‌ها چون زبور مستطر		من چو داوودم شما مرغان پاک
چون به داوودند از جان یارگر		ای خدایا پر این مرغان مریز
تا نگویم زان چه گشتم مستتر		ای خدایا دست بر لب می‌نهم

چشم بگشا چشم خمارش نگر		نرم نرمک سوی رخسارش نگر
صد هزاران دل گرفتارش نگر		چون بخندد آن عقیق قیمتی
کار و بار و بخت بیدارش نگر		سر برآر از مستی و بیدار شو
میوه شیرین بسیارش نگر		اندرآ در باغ بی‌پایان دل
لطف آن گل‌های بی‌خارش نگر		شاخه‌های سبز رقصانش ببین
بازگرد و سوی اسرارش نگر		چند بینی صورت نقش جهان
بعد از آن سیری و ایثارش نگر		حرص بین در طبع حیوان و نبات
گر ندیدی عشق را کارش نگر		حرص و سیری صنعت عشقست و بس
رنگ روی عاشق زارش نگر		گر ندیدی عشق رنگ آمیز را
با زر و بی‌زر خریدارش نگر		با چنین دشوار بازاری که اوست

روح را با صورت اسما چه کار		عشق را با گفت و با ایما چه کار
گوی را با دست و یا با پا چه کار		عاشقان گوی‌اند در چوگان یار
گوی را با پست و با بالا چه کار		هر کجا چوگانش راند می‌رود
با نکوسیماش و بدسیما چه کار		آینه‌ست و مظهر روی بتان
مر ورا با چشمه و سقا چه کار		سوسمار از آب خوردن فارغست
پاش را با مسکن و با جا چه کار		آن خیالی که ضمیر اوطان اوست
با غم سرماش و یا گرما چه کار		عیسیی که برگذشت او از اثیر
رو تو را با گفت و با غوغا چه کار		ای رسایل کشته با نادی غیب

چون مرا دیوانه کردی گوش دار		رفتم آن جا مست و گفتم ای نگار
بسته آن حلقه شو چون گوشوار		گفت بنگر گوش من در حلقه‌ایست
دست بر من زد که دست از من بدار		زود بردم دست سوی حلقه‌اش
کز صفا دری شوی تو شاهوار		اندر این حلقه تو آنگه ره بری
کی رود بر چرخ عیسی با حمار		حلقه زرین من وانگه شبه

بر جمال یوسفی تابی دگر		باز شد در عاشقی بابی دگر
آنک دیدم دوش من خوابی دگر		مژده بیداران راه عشق را
غیر این اسباب اسبابی دگر		ساخته شد از برای طالبان
از برای زندگی آبی دگر		ابرها گر می‌نبارد نقد شد
غیر این اصحاب اصحابی دگر		یارکان سرکش شدند و حق بداد
عاشقان را دشت و دولابی دگر		سبزه زار عشق را معمور کرد
شد درآویزان به قلابی دگر		وین جگرهایی که بد پرزخم عشق
عشق دارد نام و القابی دگر		عشق اگر بدنام گردد غم مخور
صوفیان را نعل و قبقابی دگر		کفشگر گر خشم گیرد چاره شد
دردهای عشق را بابی دگر		گر نداند حرف صوفی دان که هست
جانب تبریز آدابی دگر		از هوای شمس دین آموختم

می‌خرامد همچو مه یک پاره نور		ای خیالت در دل من هر سحور
آتش و شور افکند وانگه چه شور		نقش خوبت در میان جان ما
من ندانم صبر کردن در تنور		آتشی کردی و گویی صبر کن
ماه بودی یا پری یا جان حور		یاد داری کآمدی تو دوش مست
وان اشارت‌ها که می‌کردی ز دور		آن سخن‌هایی که گفتی چون شکر
از برای این دل من برمشور		دست بر لب می‌زدی یعنی که تو
با لب لعلت کجا ماند صبور		دست بر لب می‌نهی یعنی که صبر
چشم بد را از جمالم دار دور		رو به بالا می‌کنی یعنی خدا
هر زمانی یوسفی اندر صدور		ای تو پاک از نقش‌ها وز روی تو

بنده را هر لحظه از بالا مگیر		راز را اندر میان نه وامگیر
گر خطاها رفت آن از ما مگیر		تو نکو دانی که هر چیز از کجاست
روستایی خویش را رستا مگیر		روستایی گر بوم آن توام
خود مرا شاگرد گیر ستا مگیر		چون مرا در عشق‌ست ا کرده‌ای
تا بنالم گویمت آن جا مگیر		تو مرا از ذوق می‌گیری گلو
تو مرا خود لایق دریا مگیر		سوی بحرم کش که خاشاک توام
تو ورا ز امروز و از فردا مگیر		از الست آمد صلاح الدین تمام

تا نیفتد بر جماعت هر نظر		در چمن آیید و بربندید دید
زخم‌ها از چشم هر بی‌پا و سر		من زیان‌ها کرده‌ام من دیده‌ام
روسیه گردد عیان شمس و قمر		چشم بد دیدیم ما کز زخم او
دور باد از مهد عیسی کون خر		دور باد از رزم شیران چشم سگ
خلوت آمد تیر ایشان را سپر		تیر پرانست از چشم بدان
قلب را هر کس بنشناسد ز زر		لیک چشم نیک و بد آمیخته‌ست
خلوتی جویند در وقت سحر		زاهدانش آه‌ها پنهان کنند
نیستشان جز حفظ حق حصنی دگر		لیک این مستان به حکم خود نیند
باد آرد خاک و خس را در بصر		باد کم پران مزن لاف خوشی

دفع غم را تو ز اسرار بیار		ساقیا باده چون نار بیار
زود ای ساقی دلدار بیار		باده‌ای را که ز دل می‌جوشد
نیست شو در می و اقرار بیار		کافر عشق بیا باده ببین
همچنان جانب گلزار بیار		ساقیا دست همه مستان گیر
گردن بسته ز بلغار بیار		پیش این شاهد ما خوبان را
گروی نیز ز کفار بیار		مؤمنان را همه عریان کردی
بپذیر اندک و بسیار بیار		شمس تبریز بگو دولت را

داروی درد دل تنگ بیار		ساقیا باده گلرنگ بیار
خنجر جنگ ببر چنگ بیار		روز بزمست نه روز رزمست
دردیی که کندم دنگ بیار		ای ز تو دردکشان دردکشان
دردی آن سره سرهنگ بیار		من ز هر درد نمی‌گردم دنگ
نام از پیش ببر ننگ بیار		روز جامست نه نام و ناموس
آزمون کن بر او سنگ بیار		کیمیایی که کند سنگ عقیق
ز امتحان آهن پرزنگ بیار		صیقل آینه نه فلکست
که سبو کش دو سه فرسنگ بیار		چشمه خضر تو را می‌خواند
نک ظفر هست تو آهنگ بیار		پس گردن ز چه رو می‌خاری
جان بی‌صورت و بی‌رنگ بیار		حرف رنگست اگر خوش بویست
بوی روح صنم شنگ بیار		کم کنی رنگ بیفزاید روح
جان بی‌حیلت و فرهنگ بیار		لب ببند از دغل و از حیلت

وز رخش شمس و قمر را چه خبر		از لب یار شکر را چه خبر
وز قدش سرو و شجر را چه خبر		با دمش باد بهاری چه زند
عاشق زیر و زبر را چه خبر		گر جهان زیر و زبر گشت از او
از رهش اهل خبر را چه خبر		چونک جان محرم اسرارش نیست
از چمن نرگس تر را چه خبر		گر چه نرگس نگرانست به باغ
که ز ما قوم دگر را چه خبر		گفته هر قوم هم از مستی خویش
از دل این خسته جگر را چه خبر		گفت چونی و دل تو چونست
از ملک تاج و کمر را چه خبر		با ملک تاج و کمر گر به همند
ز آه عشاق سحر را چه خبر		کم کن این ناله که کس واقف نیست

باده نکوست لیکن ساقی ز می نکوتر		روزی خوشست رویت از نور روز خوشتر
دل در مراد پیچد چون باز در کبوتر		هر بسته‌ای که باشد امروز برگشاید
هر تشنه‌ای نشیند بر آب حوض کوثر		هر بی‌دلی ز دلبر انصاف خود بیابد
کامروز بزم عامست این را به عاشقان بر		هر دم دهد بت من نو ساغری به ساقی
گویی همه شرابست خود نیست هیچ ساغر		یک ساغر لطیفی کز غایت لطیفی

چون چشمه روانه مطهر مطهر		بر منبرست این دم مذکر مذکر
بر پای منبر او مکرر مکرر		بر منبری بلندی دانای هوشمندی
بگشاده در بیانی مقرر مقرر		هر لفظ او جهانی روشن چو آسمانی
از حبس خاکدانی مکدر مکدر		زین گونه درگشایی داده تو را رهایی
بر بام آسمانی مدور مدور		بنهاده نردبانی از صنعت زبانی
آتش ز خود نیامد منور منور		نور از درون هیزم بیرون کشید آتش
و اختر به امر زاید مدبر مدبر		آتش به فعل مردم زاید ز سنگ و آهن
چون نیست معجزه او مشهر مشهر		مر هر پیمبری را بودست معجز نو
محکوم از اوست نفسی مزور مزور		مسعود از اوست نحسی فردوس از او است حبسی
اما در این طلب تو مقصر مقصر		این منبر و مذکر در نفس توست در سر

وی کیمیای کان‌ها کانی و چیز دیگر		ای جان جان جان‌ها جانی و چیز دیگر
وی مشرب مذاقی آنی و چیز دیگر		ای آفتاب باقی وی ساقی سواقی
وی عقل اولین را ثانی و چیز دیگر		ای مشعله یقین را وی پرورش زمین را
هر صنعتی که خواهی تانی و چیز دیگر		ای مظهر الهی وی فر پادشاهی
هر غیب و غایبی را دانی و چیز دیگر		هر گون غرایبی را هر بوالعجایبی را
ای از سنات گردون سانی و چیز دیگر		زان عشق همچو افیون لیلی کنی و مجنون
بر اوج ابرها را رانی و چیز دیگر		ای نور صدرها را اومید صبرها را
وی قصر اجتبا را بانی و چیز دیگر		ای فخر انبیا را وی ذخر اولیا را
من غیر درگهت را شانی و چیز دیگر		ای گنج مغفرت را وی بحر مرحمت را
باشد در این جریمت زانی و چیز دیگر		چشمی که غیر رویت بیند ز بهر زینت
گشتم به دست سودا عانی و چیز دیگر		ای اصل اصل مبدا وی دستگیر فردا
چون هست غیر گوشت فانی و چیز دیگر		پرست این دهانم بر غیر تو نخوانم

ای آنک آن تو داری آنی و چیز دیگر		ای محو عشق گشته جانی و چیز دیگر
از لوح نانبشته خوانی و چیز دیگر		اسرار آسمان را و احوال این و آن را
آن را و صد چنان را دانی و چیز دیگر		هر دم ز خلق پرسی احوال عرش و کرسی
آن لعل بی‌بها را کانی و چیز دیگر		لعلیست بی‌نهایت در روشنی به غایت
آن جمله حکم‌ها را رانی و چیز دیگر		حکمی که راند فرمان روز الست بر جان
آن چشم نیست والله زانی و چیز دیگر		چشمی که دید آن رو گر عشق راند این سو
کو گفت اولی را ثانی و چیز دیگر		آن چشم احول آمد در گام اول آمد
او هست در حقایق فانی و چیز دیگر		هر کو بقا نیابد از شمس حق تبریز

وی آنک در ضمیری آنی و چیز دیگر		ای آینه فقیری جانی و چیز دیگر
احوال این و آن را دانی و چیز دیگر		اسرار آسمان را اندیشه و نهان را
خط‌های نانبشته خوانی و چیز دیگر		تاریخ برگذشته بر انسی و فرشته
وز سینه غصه‌ها را رانی و چیز دیگر		از غیب حصه‌ها را بدهی به مستحقان

هر کس به لایق گهر خود گرفت یار		هر کس به جنس خویش درآمیخت ای نگار
آن کو شکار توست کسی چون کند شکار		او را که داغ توست نیارد کسی خرید
ما را ز روی لطف تو بی‌خویشتن مدار		ما را چو لطف روی تو بی‌خویشتن کند
هر جنس جنس گوهر خود کرد اختیار		چون جنس همدگر بگرفتند جنس جنس
مانند آب و روغن و مانند قیر و قار		با غیر جنس اگر بنشیند بود نفاق
زین سوی تشنه‌تر شده باشد بدان کنار		تا چون به جنس خویش رود از خلاف جنس
و آنک از تو می‌رمد به کسی دارد او قرار		هرکه از تو می‌گریزد با دیگری خوشست
خندان دلست پیش دگر کس چو نوبهار		و آن کو ترش نشست به پیش تو همچو ابر
وز جام و خمر روح مرا نیست جز خمار		گویی که نیست از مه غیبم به جز دریغ
خوش می‌خوری ز دست یکی دیو سنگسار		آن نای و نوش یاد نمی‌آیدت که تو
بینی ترش کنی بخور ای خام پخته خوار		صد جام درکشی ز کف دیو آنگهی
آن جا چو اژدهای سیه فام کوهسار		این جا سرک فکنده و رویک ترش ولیک
با جنس خویش چون گل و با غیر جنس خار		با جنس همچو سوسن و با غیر جنس گنگ
شاخی ز صد درخت نشد حامل ثمار		رو رو به جمله خلق نتانی تو جنس بود
جویای وصل این شده‌ای دست از آن بدار		چون شاخ یک درخت شدی زان دگر ببر
احسنت ای ولایت و شاباش کار و بار		گر زانک جنس مفخر تبریز گشت جان

جان مست گلستان تو آن گاه خار خار		دل ناظر جمال تو آن گاه انتظار
حوریست بر یمین و نگاریست بر یسار		هر دم ز پرتو نظر او به سوی دل
از دوست بوسه‌ای و ز ما سجده صد هزار		هر صبحدم که دام شب و روز بردریم
گر نیست بازگشت در این عشق عمر پار		امسال حلقه ایست ز سودای عاشقان
کز چنگ‌های عشق تو جانست تار تار		بنواز چنگ عشق تو به نغمات لم یزل
بگرفته بیخ‌های درخت و دهد ثمار		اندر هوای عشق تو از تابش حیات
این بحر و این گهر ز پی لعل توست زار		غوطی بخورد جان به تک بحر و شد گهر
در رقص شاخ بید و دو دستک زنان چنار		از نغمه‌های طوطی شکرستان توست
گیرند یک دگر را چون مستیان کنار		از بعد ماجرای صفا صوفیان عشق
چون سیل سوی بحر نه آرام و نه قرار		مستانه جان برون جهد از وحدت الست
او را نشانه نیست به جز کل و نی گذار		جزوی چو تیر جسته ز قبضه کمان کل
در چاربالش ابد او راست کار و بار		جانیست خوش برون شده از صد هزار پوست
تا بانوا شوند از آن جان نامدار		جان‌های صادقان همه در وی زنند چنگ
بگرفته دامن ازل محض مردوار		جان‌ها گرفته دامنش از عشق و او چو قطب
تا بر براق سر معانی شوی سوار		تبریز رو دلا و ز شمس حق این بپرس

بی‌تو نه عیش دارم و نه خواب و نه قرار		میر شکار من که مرا کرده‌ای شکار
این جمله جور بر من مسکین روا مدار		دلدار من تویی سر بازار من تویی
من در جهان فکنده که ای یار یار یار		ای آنک یار نیست تو را در جهان عشق
زان چشم‌های مست تو بشکن مرا خمار		درده از آن شراب که اول بداده‌ای
اندر زمین نماند یک عقل هوشیار		از آسمان فرست شرابی کز آن شراب
آخر یکی نظر کن و این کار را برآر		روزی هزار کار برآری به یک نظر

گر با یکی نسازی آید یکی دگر		کس بی‌کسی نماند می‌دان تو این قدر
آید یکی دگر چو منی یا ز من بتر		زین خانه گر روم من و خانه تهی کنم
چون شد به زیر خاک پدر شد پسر پدر		میراث مانده است جهان از هزار قرن
ور نی ندیدی تو در آفاق جانور		تنها نه آدمی حیوان نیز همچنین
بر جای آفتاب ستاره‌ست یا قمر		شب آفتاب اگر برود هم ز بام چرخ
مشغول کار دیگر گشت و دگر هنر		گر ترک یک هنر بکند مرد طبع او
بی‌کارشان ندارد و بی‌یار و بی‌سفر		زیرا که بر دل همه خلقان موکلیست

زین پس مباش ماها در ابر و پرده در		مستیم و بیخودیم و جمال تو پرده در
ما را صلای فتنه و شور و هزار شر		ما جمع عاشقان تو خوش قد و قامتیم
در عشق قرص روی تو رفتیم بام بر		خورشید تافتست ز روی تو چاشتگاه
در سر بتافتست پس از دست رفت سر		مستیست در سر از می و این تاب آفتاب
بنواز لحن جان که تننتن لطیفتر		ای مطرب هوای دل عاشقان روح
تا بر سرین خرقه رود جان باخبر		تا جان‌ها ز خرقه تن‌ها برون شود
بردار تا نهیم به اقبال بر به بر		از جام صاف باده تو خاشاک جسم را
تا وارهد ز خانه و مان و ز بام و در		تا دیده‌ها گذاره شود از حجاب‌ها
بیند هزار روضه و یابد هزار پر		سیمرغ جان و مفخر تبریز شمس دین

مستیم و عاشقیم و خماریم و بی‌قرار		آمد بهار خرم و آمد رسول یار
مگذار شاهدان چمن را در انتظار		ای چشم و ای چراغ روان شو به سوی باغ
رو رو که قاعدست که القادم یزار		اندر چمن ز غیب غریبان رسیده‌اند
خار از پی لقای تو گشتست خوش عذار		گل از پی قدوم تو در گلشن آمدست
سر تا به سر زبان شد بر طرف جویبار		ای سرو گوش دار که سوسن به شرح تو
از تو شکفته گردد و بر تو کند نثار		غنچه گره گره شد و لطفت گره گشاست
پوسیدگان بهمن و دی مردگان پار		گویی قیامتست که برکرد سر ز خاک
رازی که خاک داشت کنون گشت آشکار		تخمی که مرده بود کنون یافت زندگی
بیخی که آن نداشت خجل گشت و شرمسار		شاخی که میوه داشت همی‌نازد از نشاط
پیدا شود درخت نکوشاخ بختیار		آخر چنین شوند درختان روح نیز
اسپر گرفته یاسمن و سبزه ذوالفقار		لشکر کشیده شاه بهار و بساخت برگ
آن را ببین معاینه در صنع کردگار		گویند سر بریم فلان را جو گندنا
نمرود را برآید از پشه‌ای دمار		آری چو دررسد مدد نصرت خدا

زیرا برهنه‌ای تو و اندیشه زمهریر		اندیشه را رها کن اندر دلش مگیر
اندیشه کردن آمد سرچشمه زحیر		اندیشه می‌کنی که رهی از زحیر و رنج
آثار را نظاره کن ای سخره اثیر		ز اندیشه‌ها برون دان بازار صنع را
وان جوی را کز او شد گردنده چرخ پیر		آن کوی را نگر که پرد زو مصورات
سرفتنه‌ای کز اوست رخ عاشقان زریر		گلگونه‌ای کز اوست رخ دلبران چو گل
از یک کمان همی‌جهد این صد هزار تیر		خوش از عدم همی‌پرد این صد هزار مرغ
بی‌دست می‌سریشد در غیب صد خمیر		بی‌چون و بی‌چگونه برون از رسوم و فهم
نان بر دکان نهاده و خباز ما ستیر		بی‌آتشی تنور دل و معده‌ها فروخت
وز جوش خون ماده دهد صد هزار شیر		از لوح خاک ساده دهد صد هزار نقش
زنبیل برگشا که عطا آمد ای فقیر		شییء اللهی بگفتی و آمد ز چرخ بانگ
از مطبخ خدای نیاید صله حقیر		زفت آمد آن نواله و زنبیل را درید
و آنک از شکاف کوه برون می‌کشد بعیر		آن کس که من و سلوی بفرستد از هوا
وان کو ز خواب خفته گشاید ره مطیر		وان کو ز آب نطفه برآرد تهمتنی
تا این خیالیان بشتابند در مسیر		اندر عدم نماید هر لحظه صورتی
خود شرح این بگوید یک روز آن امیر		فرمان کنم چو گفت خمش من خمش کنم

با رخ چون آفتاب سایه نماید نگار		پرده خوش آن بود کز پس آن پرده دار
کان رخ همچون بهار از پس پرده مدار		آید خورشیدوار ذره شود بی‌قرار
از جهت سوز ماست عشق چنین پرشرار		خیز که این روز ماست روز دلفروز ماست
خیز که مستیم ما تا به ابد بی‌خمار		خیز که رستیم ما بند شکستیم ما
دست زنان آمدست ای دل دستی برآر		خیز که جان آمدست جان و جهان آمده است
قند و نبات آمدست ای صنم قندبار		آب حیات آمدست روز نجات آمدست
تا که به گوشم دهان آرد آن پرده دار		بنده آن پرده‌ام گوش گران کرده‌ام
آمد و گوشم گزید گفت هلا ای عیار		مکر مرا چون بدید مکر دگر او پزید
سر نکشم من ز دوست بهر چنین کار و بار		بی‌ادبی هم نکوست کان سبب جنگ اوست
جنگ تو خوش چون نبات صلح تو خود زینهار		جنگ تو است این حیات زانک ندارد ثبات

بر مثل ذره‌ها رقص کنان پیش یار		تاخت رخ آفتاب گشت جهان مست وار
رقص کنان هر درخت دست زنان هر چنار		شاه نشسته به تخت عشق گرو کرده رخت
گرم شده جام دی سرد شده جان نار		از قدح جام وی مست شده کو و کی
رایت احمد رسید کفر بشد زار زار		روح بشارت شنید پرده جان بردرید
دور شو از عشق ما تا نشوی دلفکار		بانگ زده آن هما هر کی که هست از شما
چون برهد آن که او گشت به زخمت شکار		گفته دل من بدو کای صنم تندخو
شد طرفی زعفران شد طرفی لاله زار		عشق چو ابر گران ریخت بر این و بر آن
زاد یکی همچو قیر وان دگری همچو قار		آب منی همچو شیر بعد زمانی یسیر
از شه ما شمس دین در تبریز افتخار		منکر شه کور زاد بی‌خبر و کور باد

چونک ببردی دلی باز مرانش ز در		چون سر کس نیستت فتنه مکن دل مبر
زلفت اگر سر کشد عشوه هندو مخر		چشم تو چون رهزند ره زده را ره نما
از شجره فقر شد باغ درون پرثمر		عشق بود گلستان پرورش از وی ستان
خواب و خورم را ببر تا برسم نزد خور		جمله ثمر ز آفتاب پخته و شیرین شود
تازه و ترست عشق طالب او تازه تر		طبع جهان کهنه دان عاشق او کهنه دوز
کهنه خران را بگو اسکی ببج کآمده ور		عشق برد جوبجو تا لب دریای هو
نحس قرین زحل شمس قرین قمر		هر کس یاری گزید دل سوی دلبر پرید
گر تو قلندردلی نیست قلندر بشر		دل خود از این عام نیست با کسش آرام نیست
اصل دل از آتشست او نرود جز زبر		تن چو ز آب منیست آب به پستی رود
بی‌خبری زان گهر تا نشوی بی‌خبر		غیر دل و غیر تن هست تو را گوهری

روی مگردان که من یک دله‌ام نی دوسر		سست مکن زه که من تیر توام چارپر
یک سخنم چون قضا نی اگرم نی مگر		از تو زدن تیغ تیز وز دل و جان صد رضا
نی بگریزم چو باد نی بمرم چون شرر		گر بکشی ذوالفقار ثابتم و پایدار
از جهت زخم تیغ ساخت حقم چون سپر		جان بسپارم به تیغ هیچ نگویم دریغ
ظلمت شب‌ها ز چیست کوره خاک کدر		تیغ زن ای آفتاب گردن شب را به تاب
معدن خنده‌ست شش معدن رحمت جگر		معدن صبرست تن معدن شکر است دل
در بر خود چون قبا تنگ بگیرم به بر		بر سر من چون کلاه ساز شها تختگاه
منبت هر دست و پا عشق بود در صور		گفت کسی عشق را صورت و دست از کجا
چونک یگانه شدند چون تو کسی کرد سر		نی پدر و مادرت یک دمه‌ای عشق باخت
بی‌سر و دستش مبین شکل دگر کن نظر		عشق که بی‌دست او دست تو را دست ساخت
مفخر تبریز دان شمس حق ای دیده ور		رنگ همه روی‌ها آب همه جوی‌ها

روحک روح البقا حسنک نور البصر		وجهک مثل القمر قلبک مثل الحجر
چند بپیماییش نیست فزون کم شمر		دشمن تو در هنر شد به مثل دم خر
غیرک یا ذا الصلات فی نظری کالمدر		اقسم بالعادیات احلف بالموریات
لایق حلوا شکر لایق سرکا کبر		هر که به جز عاشقست در ترشی لایقست
کل کریم سواک فهو خداع غرر		هجرک روحی فداک زلزلنی فی هواک
چونک ببردی دلی بازمرانش ز در		چون سر کس نیستت فتنه مکن دل مبر
زلف تو چون سر کشد عشوه هندو مخر		چشم تو چون رهزند ره زده را ره نما
سبز و شکفته کند جان تو را چون شجر		عشق بود دلستان پرورش دوستان
شکل جهان کهنه‌ای عاشق او کهنه خر		عشق خوش و تازه رو طالب او تازه تر
کهنه خران کو به کو اسکی ببج کمده ور		عشق خران جو به جو تا لب دریای هو

گفتم بهر خدا یک دمه آهسته تر		بر سر ره دیدمش تیزروان چون قمر
ای تو چو خورشید و خور سایه ز ما زو مبر		یک دم ای ماه وش اسب و عنان را بکش
زانک ز یک تاب من از تو نماند اثر		گفت منم آفتاب نیست تو را تاب تاب
خشک لب و چشم تر بوده‌ای از خشک و تر		زانک تو در سردسیر داشته‌ای رخت خشک
نیک عجب گوهرست نیک پر از شور و شر		برج من آن سوترست دور ز خشک و ترست
از پس پرده تو را یاوه شده پا و سر		از پس چندین حجاب چاک زدستی تو جیب
شمس حق سرفراز تا شودت زیب و فر		جانب تبریز تاز جانب شمع طراز

آب حیاتست عشق در دل و جانش پذیر		عمر که بی‌عشق رفت هیچ حسابش مگیر
مرده و پژمرده است گر چه بود او وزیر		هر که جز عاشقان ماهی بی‌آب دان
برگ جوان بردمد هر نفس از شاخ پیر		عشق چو بگشاد رخت سبز شود هر درخت
چون سپرش مه بود کی رسدش زخم تیر		هر که شود صید عشق کی شود او صید مرگ
جانب ره بازگرد یاوه مرو خیر خیر		سر ز خدا تافتی هیچ رهی یافتی
عاشق این میر شو ور نشوی رو بمیر		تنگ شکر خر بلاش ور نخری سرکه باش
عشق فروریخت زر تا برهاند اسیر		جمله جان‌های پاک گشته اسیران خاک
در بن زنبیل خود هم بطلب ای فقیر		ای که به زنبیل تو هیچ کسی نان نریخت
خاک سیه گشت زر خون سیه گشت شیر		چست شو و مرد باش حق دهدت صد قماش
تا برهد پای دل ز آب و گل همچو قیر		مفخر تبریزیان شمس حق و دین بیا

با فرح وصل دوست با قدح شهریار		آید هر دم رسول از طرف شهر یار
سجده کنان سرو و گل بر طرف سبزه زار		دست زنان عقل کل رقص کنان جزو و کل
نوح از این در خروش روح از این شرمسار		بحر از این دم به جوش کوه از این لعل پوش
باده منصور بین جان و دلی بی‌قرار		ای خرد دوربین ساقی چون حور بین
بخت صفا در صفاست تا تو توی اختیار		بشنو از چپ و راست مژده سعادت تو راست
آب بزن بر جگر حور بکش در کنار		پرده گردون بدر نعمت جنت بخور
گردد آخر وصال چونک درآید نگار		هر چه بر اصحاب حال باشد اول خیال

آه ندارم گهر گفت نداری بخر		گفت لبم چون شکر ارزد گنج گهر
خانه غلط کرده‌ای عاشق بی‌سیم و زر		از گهرم دام کن ور نبود وام کن
ور نه برو از کنار غصه و زحمت ببر		آمده‌ای در قمار کیسه پرزر بیار
گر تو ز مایی درآ کاسه بزن کوزه خور		راه زنانیم ما جامه کنانیم ما
از همه ما خوشتریم کوری هر کور و کر		دام همه ما دریم مال همه ما خوریم
جامه دران برکنند سبلت هر جامه خر		جامه خران دیگرند جامه دران دیگرند
تا همه تن جان شود هر سر مو جانور		سبلت فرعون تن موسی جان برکند
گوهر عشق اشک دان اطلس خون جگر		در ره عشاق او روی معصفر شناس
قیمت اشک چو در چیست بگو آن نظر		قیمت روی چو زر چیست بگو لعل یار
عالم ما برقرار عالمیان برگذر		بنده آن ساقیم تا به ابد باقیم
عاشق از کس نزاد عشق ندارد پدر		هر کی بزاد او بمرد جان به موکل سپرد
ور تو قفا نیستی پیش درآ چون سپر		گر تو از این رو نه‌ای همچو قفا پس نشین
از نظر زخم دوست باخبران بی‌خبر		چون سپر بی‌خبر پیش درآ و ببین

چونک ببردی دلی پرده او را مدر		چون سر کس نیستت فتنه مکن دل مبر
زلف تو چون سر کشد عشوه هندو مخر		چشم تو چون رهزند ره زده را ره نما
سبز و شکفته کند باغ تو را چون شجر		عشق بود دلستان پرورش دوستان
روحک روح البقا حسنک نور البصر		وجهک وجه القمر قلبک مثل الحجر
کهنه خران کو به کو اسکی ببج کآمدور		عشق خران جو به جو تا لب دریای هو
چند بپیماییش نیست فزون کم شمر		دشمن ما در هنر شد به مثل دنب خر
غیرک یا ذالصلات فی نظری کالمدر		اقسم بالعادیات احلف بالموریات
لایق حلوا شکر لایق سرکا کبر		هر که به جز عاشق است در ترشی لایقست
کل کریم سواک فهو خداع غرر		هجرک روحی فداک زلزلنی فی هواک
شکل جهان کهنه‌ای عاشق او کهنه تر		عشق خوش و تازه رو عاشق او تازه تر

نه منکرت بگذارد نه بر سر اقرار		نه در وفات گذارد نه در جفا دلدار
به هیچ جای منه دل دلا و پا مفشار		به هر کجا که نهی دل به قهر برکندت
بگیر عبرت از این اختلاف لیل و نهار		به شب قرار نهی روز آن بگرداند
چه حیله دارد مقهور در کف قهار		ز جهل توبه و سوگند می‌تند غافل
کز اوست بی‌سر و پا گشته گنبد دوار		برادرا سر و کار تو با کی افتادست
که بر سر تو نشستست افعی بیدار		برادرا تو کجا خفته‌ای نمی‌دانی
چه دیگ بهر تو پختست پیر خوان سلار		چه خواب‌هاست که می‌بینی ای دل مغرور
ببرد دمدمه حکم حق ز جانش قرار		هزار تاجر بر بوی سود شد به سفر
ملول شد ز بیابان و رفت سوی بحار		چنانش کرد که در شهرها نمی‌گنجید
که در کمین بنشستست بر رهش جرار		رود که گیرد مرجان ولیک بدهد جان
دوید در پی نور و نیافت الا نار		دوید در پی آب و نیافت غیر سراب
چنین کشند به سوی جوال گوش حمار		قضا گرفته دو گوشش کشان کشان که بیا
که گردن تو ببستست از برای دوار		بتر ز گاوی کاین چرخ را نمی‌بینی
کز این دوار بود مست کله بیمار		در این دوار طبیبان همه گرفتارند
که تا کجاش دراند به پنجه شیر شکار		به بر و بحر و به دشت و به کوه می‌کشدش
هلا دریدن او را چو دیگران مشمار		ولیک عاشق حق را چو بردراند شیر
همان کسی که دریدش همو شود معمار		دل و جگر چو نیابد درونه تن او
به امر موتوا من قبل ان تموتوا زار		چو در حیات خود او کشته گشت در کف عشق
شکار را ندرانید هیچ شیر دو بار		که بی‌دلست و جگرخون عاشقست یقین
در او دمد دم جان و بگیردش به کنار		وگر درید به سهوش بدوزدش در حال
که تا طمع نکند در فناش مردم خوار		حرام کرد خدا شحم و لحم عاشق را
که زهر زهره ندارد که دم زند ز ضرار		تو عشق نوش که تریاق خاک فاروقیست
کجا جهد ز چنین زخم بی‌محابا تار		سخن رسید به عشق و همی‌جهد دل من
کجا جهد تو بگو نقطه از چنین پرگار		چو قطب می‌نجهد از میان دور فلک
تو را به شعر و به اطلس مرا سوی اشعار		خموش باش که این هم کشاکش قدرست

که رخت عمر ز کی باز می‌برد طرار		چرا ز قافله یک کس نمی‌شود بیدار
چرا از او که خبر می‌کند کنی آزار		چرا ز خواب و ز طرار می‌نیازاری
که نیست مهر جهان را چو نقش آب قرار		تو را هر آنک بیازرد شیخ و واعظ توست
مشو خراب به ناگه مرا بکن اخبار		یکی همیشه همی‌گفت راز با خانه
چه گفت گفت کجا شد وصیت بسیار		شبی به ناگه خانه بر او فرود آمد
که چاره سازم من با عیال خود به فرار		نگفتمت خبرم کن تو پیش از افتادن
فروفتادی و کشتی مرا به زاری زار		خبر نکردی ای خانه کو حق صحبت
که چند چند خبر کردمت به لیل و نهار		جواب گفت مر او را فصیح آن خانه
که قوتم برسیدست وقت شد هش دار		بدان طرف که دهان را گشادمی بشکاف
شکاف‌ها همی‌بستی سراسر دیوار		همی‌زدی به دهانم ز حرص مشتی گل
نهشتیم که بگویم چه گویم ای معمار		ز هر کجا که گشادم دهان فروبستی
شکاف رنج به دارو گرفتی ای بیمار		بدان که خانه تن توست و رنج‌ها چو شکاف
هلا تو کاه گل اندر شکاف می‌افشار		مثال کاه و گلست آن مزوره و معجون
طبیب آید و بندد بر او ره گفتار		دهان گشاید تن تا بگویدت رفتم
مده شراب بنفشه بهل شراب انار		خمار درد سرت از شراب مرگ شناس
چه روی پوشی زان کوست عالم الاسرار		وگر دهی تو به عادت دهش که روپوشست
ز توبه ساز تو معجون غذا ز استغفار		بخور شراب انابت بساز قرص ورع
نگاه کن تو به قاروره عمل یک بار		بگیر نبض دل و دین خود ببین چونی
تو زینهار از او خواه هر نفس زنهار		به حق گریز که آب حیات او دارد
بگو که خواست از او خاست چون بود بی‌کار		اگر کیست بگوید که خواست فایده نیست
مرید از آن مرادست و صید از آن شکار		مرید چیست به تازی مرید خواهنده
که زرد کرد رخم را فراق آن رخسار		اگر نخواست مرا پس چرام خواهان کرد
چراست این دل من خون و چشم من خونبار		وگر نه غمزه او زد به تیغ عشق مرا
نه عاقبت به سر او رسید شیخ بهار		خزان مرید بهارست زرد و آه کنان
مرید حق ز چه ماند میان ره مردار		چو زنده گشت مرید بهار و مرده نماند
شکوفه لایق هر تخم پاک در اظهار		به سوی باغ بیا و جزای فعل ببین
زبان حال گشا و خموش باش ای یار		چو واعظان خضرکسوه بهار ای جان

ز هر کجا که دهد دست جام جان دست آر		بیار ساقی بادت فدا سر و دستار
روا مبین چو تو ساقی و ما چنین هشیار		درآی مست و خرامان و ساغر اندر دست
ز خویش نیز برآمد چه جای صبر و قرار		بیار جام که جانم ز آرزومندی
که مونس دل خسته‌ست و محرم اسرار		بیار جام حیاتی که هم مزاج توست
ز خاک شوره بروید همان زمان گلزار		از آن شراب که گر جرعه‌ای از او بچکد
میان چرخ و زمین پر شود از او انوار		شراب لعل که گر نیم شب برآرد جوش
که جان‌ها و روان‌ها نثار باد نثار		زهی شراب و زهی ساغر و زهی ساقی
شراب لعل بگردان و پرده‌ای مگذار		بیا که در دل من رازهای پنهانست
که شیرگیر چگونست در میان شکار		مرا چو مست کنی آنگهی تماشا کن
ز بوی جام و ز نور رخ چنان دلدار		تبارک الله آن دم که پر شود مجلس
نهاده جان به طبق بر که این بگیر و بیار		هزار مست چو پروانه جانب آن شمع
شراب در رگ خمار گم کند رفتار		ز مطربان خوش آواز و نعره مستان
خراب سیصد و نه سال مست اندر غار		ببین به حال جوانان کهف کان خوردند
که دست و پای بدادند مست و بیخودوار		چه باده بود که موسی به ساحران درریخت
که شرحه شرحه بریدند ساعد چو نگار		زنان مصر چه دیدند بر رخ یوسف
که غم نخورد و نترسید ز آتش کفار		چه ریخت ساقی تقدیس بر سر جرجیس
که مستم و خبرم نیست از یکی و هزار		هزار بارش کشتند و پیشتر می‌رفت
خراب و مست بدند از محمد مختار		صحابیان که برهنه به پیش تیغ شدند
پر از شراب و خدا بود ساقی ابرار		غلط محمد ساقی نبود جامی بود
که مست وار شد از ملک و مملکت بیزار		کدام شربت نوشید پوره ادهم
که گفت رمز اناالحق و رفت بر سر دار		چه سکر بود که آواز داد سبحانی
چو مست سجده کنان می‌رود به سوی بحار		به بوی آن می‌شد آب روشن و صافی
ز تف این می آتش فروخت خوش رخسار		ز عشق این می خاکست گشته رنگ آمیز
حیات سبزه و بستان و دفتر گفتار		وگر نه باد چرا گشت همدم و غماز
نبات و مردم و حیوان نتیجه این چار		چه ذوق دارند این چار اصل ز آمیزش
که خلق را به یکی جام می‌برد از کار		چه بی‌هشانه میی دارد این شب زنگی
که بحر قدرت او را پدید نیست کنار		ز لطف و صنعت صانع کدام را گویم
چنانک اشتر سرمست در میان قطار		شراب عشق بنوشیم و بار عشق کشیم
ز مستی که کند روح و عقل را بیدار		نه مستیی که تو را آرزوی عقل آید
از آنک غیر خدا نیست جز صداع و خمار		ز هر چه دارد غیر خدا شکوفه کند
طهور آب حیاتست و آن دگر مردار		کجا شراب طهور و کجا می انگور
به آب سرخ سیه روی گردی آخر کار		دمی چو خوک و زمانی چو بوزنه کندت
سرش به گل بگرفتست طبع بدکردار		دلست خنب شراب خدا سرش بگشا
برآید از سر خم بو و صد هزار آثار		چو اندکی سر خم را ز گل کنی خالی
شمار آن نتوان کرد تا به روز شمار		اگر درآیم کثار آن فروشمرم
چو گشت وقت فروداشت جام جان بردار		چو عاجزیم بلا احصیی فرود آریم
که آفتاب از آن شمس می‌برد انوار		درآ به مجلس عشاق شمس تبریزی

خطی که فاعتبروا منه یا اولی الابصار		نبشتست خدا گرد چهره دلدار
که خویش لقمه کند پیش عشق مردم خوار		چو عشق مردم خوارست مردمی باید
ولیست لقمه شیرین نوش نوش گوار		تو لقمه ترشی دیر دیر هضم شوی
سه پیل هم نخورد مر تو را مگر به سه بار		تو لقمه‌ای بشکن زانک آن دهان تنگست
تویی چو مرغ ابابیل پیل کرده شکار		به پیش حرص تو خود پیل لقمه‌ای باشد
تو را چه مرغ مسمن غذا چه کژدم و مار		تو زاده عدمی آمده ز قحط دراز
گهی سیاه کنی جامه و لب و دستار		به دیگ گرم رسیدی گهی دهان سوزی
مگر که بر تو نهد پای خالق جبار		به هیچ سیر نگردی چو معده دوزخ
ندا کند که شدم سیر هین قدم بردار		چنانک بر سر دوزخ قدم نهد خالق
که رسته‌اند ز خویش و ز حرص این مردار		خداست سیرکن چشم اولیا و خواص
نجوید او خر و اشتر که هست شیرسوار		نه حرص علم و هنر ماندشان نه حرص بهشت
از آن شمار شود گیج و خیره روز شمار		خموش اگر شمرم من عطا و بخشش‌هاش
کمینه چاکر تو شمس گنبد دوار		بیا تو مفخر تبریز شمس دین به حق

گرفته هر دو جهان از کنار تا به کنار		شدست نور محمد هزار شاخ هزار
هزار راهب و قسیس بردرد زنار		اگر حجاب بدرد محمد از یک شاخ
شکار شو نفسی و دمی بگیر شکار		تو را اگر سر کارست روزگار مبر
ز دست رفتن این بار نیست چون هر بار		تو را سعادت بادا که ما ز دست شدیم
بگفتمش که ولیکن نه چون تو بی‌زنهار		پریر یار مرا گفت کاین جهان بلاست
که پات خار ندید و سرت نیافت خمار		جواب داد تو باری چرا زنی تشنیع
نیاحتی که کنم وفق نوحه اغیار		بگفتمش که بلی لیک هم مگیر مرا
که هر کسی بخورد بای خود ز خوان کبار		چو میرخوان توام ترش بنهم و شیرین
بیا بدوز دهانم که سیرم از گفتار		به سوزنی که دهان‌ها بدوخت در رمضان
نیم چو سوزن کو را بود یکی سوفار		ولی چو جمله دهانم کدام را دوزی
شکافت خربزه زین غم چه جای خیر و خیار		خیار امت محتاج شمس تبریزند

بر آب دیده و خون جگر گرفت قرار		چه مایه رنج کشیدم ز یار تا این کار
هزار درد و دریغ و بلا و نامش یار		هزار آتش و دود و غمست و نامش عشق
صلای دادن جان و صلای کشتن زار		هر آنک دشمن جان خودست بسم الله
نترسم و نگریزم ز کشتن دلدار		به من نگر که مرا او به صد چنین ارزد
به اهل خویش چو آب و به غیر او خون خوار		چو آب نیل دو رو دارد این شکنجه عشق
که هیچ فرق نماند ز عود و کنده خار		چو عود و شمع نسوزد چه قیمتش باشد
چه فرق حیز و مخنث ز رستم و جاندار		چو زخم تیغ نباشد به جنگ و نیزه و تیر
نثار تیر بر او لذیذتر ز نثار		به پیش رستم آن تیغ خوشتر از شکرست
شکار در هوس او دوان قطار قطار		شکار را به دو صد ناز می‌برد این شیر
که از برای خدایم بکش تو دیگربار		شکار کشته به خون اندرون همی‌زارد
که ای فسرده غافل بیا و گوش مخار		دو چشم کشته به زنده بدان همی‌نگرد
نهان شوند معانی ز گفتن بسیار		خمش خمش که اشارات عشق معکوسست

که در دو پنجه شیری تو ای عزیز شکار		مجوی شادی چون در غمست میل نگار
قبول کن تو مر آن را به جای مشک تتار		اگر چه دلبر ریزد گلابه بر سر تو
بجز جفا نبود هیچ دفع آن سگسار		درون تو چو یکی دشمنیست پنهانی
ولی غرض همه تا آن برون شود ز غبار		کسی که بر نمدی چوب زد نه بر نمدست
همی‌برون نشود آن غبار از یک بار		غبارهاست درون تو از حجاب منی
رود ز چهره دل گه به خواب و گه بیدار		به هر جفا و به هر زخم اندک اندک آن
جفای یار و سقط‌های آن نکوکردار		اگر به خواب گریزی به خواب دربینی
برای مصلحتی راست در دل نجار		تراش چوب نه بهر هلاکت چوبست
که عاقبت بنماید صفاش آخر کار		از این سبب همه شر طریق حق خیرست
همی‌بمالد آن را هزار بار هزار		نگر به پوست که دباغ در پلیدی‌ها
اگر چه پوست نداند ز اندک و بسیار		که تا برون رود از پوست علت پنهان
شتاب کن که تو را قدرتیست در اسرار		تو شمس مفخر تبریز چاره‌ها داری

برآمدیم چو خورشید با صد استظهار		بیامدیم دگربار چون نسیم بهار
فکنده غلغل و شادی میانه گلزار		چو آفتاب تموزیم رغم فصل عجوز
هزار بلبل و طوطی به سوی ما طیار		هزار فاخته جویان ما که کو کوکو
هزار موج برآورد جوش دریابار		به ماهیان خبر ما رسید در دریا
که در جهان نگذاریم یک خرد هشیار		به ذات پاک خدایی که گوش و هوش دهد
که پنج نوبت ما می‌زنند در اسرار		به مصطفی و به هر چار یار فاضل او
تو هیچ کار مکن جز که نیشکر مفشار		بیامدیم ز مصر و دو صد قطار شکر
دو صد نبات بریزد ز لفظ شکربار		نبات مصر چه حاجت که شمس تبریزی

بشارتیست ز عمر عزیز روی نگار		ز بامداد چه دشمن کشست دیدن یار
زهی سعادت و اقبال و دولت بیدار		ز خواب برجهی و روی یار را بینی
چنان بود که گلی رست بی‌قرینه خار		همو گشاید کار و همو بگوید شکر
زهی قیامت و جنات و تحتها الانهار		چو دست بر تو نهد یار و گویدت برخیز
که نعره ارنی خیزد از دم دیدار		بگو به موسی عمران که شد همه دیده
زهی مقام تجلی و آفتاب مدار		برای مغلطه می‌دید و دیدنش می‌جست
برون شدیم ز عقل و برآمدیم ز کار		ز بامداد چو افیون فضل او خوردیم
چو عقل اندک داری برو مگو بسیار		ببین تو حال مرا و مرا ز حال مپرس
که صد دریغ که دیوانه گشته‌ای یک بار		برو مگوی جنون را ز کوره معقولات
که باده جفت دماغست و یار جفت کنار		مرا در این شب دولت ز جفت و طاق مپرس
که هیچ نقطه نپرسد ز گردش پرگار		مرا مپرس عزیزا که چند می‌گردی
که او به حسن ز دریا برآورید غبار		غبار و گرد مینگیز در ره یاری
کز این تو پی نبری گر فروروی بسیار		منه تو بر سر زانو سر خود ای صوفی
چه دست درزده‌ای در کمرگه کهسار		چو هیچ کوه احد برنیامد از بن و بیخ
به چشم ما مگسی می‌شود سپه سالار		در آن زمان که عسل‌های فقر می‌لیسیم
چو نعل ماست در آتش ز عشق تیزشرار		چه ایمنست دهم از خراج و نعل بها

نه رنج اره کشیدی نه زخمه‌های تبر		درخت اگر متحرک بدی به پا و به پر
جهان چگونه منور شدی بگاه سحر		ور آفتاب نرفتی به پر و پا همه شب
کجا حیات گلستان شدی به سیل و مطر		ور آب تلخ نرفتی ز بحر سوی افق
مصادف صدف او گشت و شد یکی گوهر		چو قطره از وطن خویش رفت و بازآمد
نه در سفر به سعادت رسید و ملک و ظفر		نه یوسفی به سفر رفت از پدر گریان
بیافت سلطنت و گشت شاه صد کشور		نه مصطفی به سفر رفت جانب یثرب
چو کان لعل پذیرا شو از شعاع اثر		وگر تو پای نداری سفر گزین در خویش
که از چنین سفری گشت خاک معدن زر		ز خویشتن سفری کن به خویش ای خواجه
چنانک رست ز تلخی هزار گونه ثمر		ز تلخی و ترشی رو به سوی شیرینی
از آنک هر ثمر از نور شمس یابد فر		ز شمس مفخر تبریز جوی شیرینی

تو برگ زرد چرایی به نوبهار نگر		تو شاخ خشک چرایی به روی یار نگر
شراب و شاهد و ساقی بی‌شمار نگر		درآ به حلقه رندان که مصلحت اینست
هزار عاشق بی‌جان و بی‌قرار نگر		بدانک عشق جهانی است بی‌قرار در او
به حق شاهی آن شه که شاهوار نگر		چو دررسی تو بدان شه که نام او نبرم
بدین جهان پر از دود و پرغبار نگر		چو دیده سرمه کشی باز رو از این سو کن
غبار رنگ برآرد که سبزه زار نگر		هزار دود مرکب که چیست این فلکست
به گاه شام ورا زرد و شرمسار نگر		نگه مکن تو به خورشید چونک درتابد
ز بعد پانزده روزش تو خوار و زار نگر		چو ماه نیز به دریوزه پر کند زنبیل
بدان دو غمزه مخمور یار غار نگر		بیا به بحر ملاحت به سوی کان وصال
ز نعل نعره برآمد که حال و کار نگر		چو روح قدس ببوسید نعل مرکب او
تو روح را ز چنین یار شرمسار نگر		اگر نه عفو کند حلم شمس تبریزی

نظر به حلقه مردان چه می‌کنید از دور		ندا رسید به جان‌ها ز خسرو منصور
نه روح عاشق روزست و چشم عاشق نور		چو آفتاب برآمد چه خفته‌اند این خلق
ز نور خارش پذرفت نیز دیده کور		درون چاه ز خورشید روح روشن شد
از آنک خفته چو جنبید خواب شد مهجور		بجنب بر خود آخر که چاشتگاه شدست
نظر به صنع حجابست از چنان منظور		مگو که خفته نیم ناظرم به صنع خدا
از آنچ دیدی نی خوش شدی و نی رنجور		روان خفته اگر داندی که در خوابست
به خواب دید که سلطان شدست و شد مغرور		چنانک روزی در خواب رفت گلخن تاب
هزار صف ز امیر و ز حاجب و دستور		بدید خود را بر تخت ملک وز چپ و راست
در امر و نهی خداوند بد سنین و شهور		چنان نشسته بر آن تخت او که پنداری
میان آن لمن الملک و عزت و شر و شور		میان غلغله و دار و گیر و بردابرد
زدش به پای که برجه نه مرده‌ای در گور		درآمد از در گلخن به خشم حمامی
ولی خزینه حمام سرد دید و نفور		بجست و پهلوی خود نی خزینه دید و نه ملک
تو هم به بانگی حاضر شوی ز خواب غرور		بخوان ز آخر یاسین که صیحه فاذا
هزار مرتبه فرقست ظاهر و مستور		چه خفته‌ایم ولیکن ز خفته تا خفته
خسی که خفت ز ادبیر خود بود معذور		شهی که خفت ز شاهی خود بود غافل
به تخت آید شاه و به تخته آن مقهور		چو هر دو باز از این خواب خویش بازآیند
نگر به دانش داوود و کوتهی زبور		لباب قصه بماندست و گفت فرمان نیست
وگر نه ماند سخن در دهن چنین مقصور		مگر که لطف کند باز شمس تبریزی

در آن شبی که کنی از دکان و خانه عبور		به من نگر که منم مونس تو اندر گور
که هیچ وقت نبودی ز چشم من مستور		سلام من شنوی در لحد خبر شودت
به وقت لذت و شادی به گاه رنج و فتور		منم چو عقل و خرد در درون پرده تو
رهی ز ضربت مار و جهی ز وحشت مور		شب غریب چو آواز آشنا شنوی
شراب و شاهد و شمع و کباب و نقل و بخور		خمار عشق درآرد به گور تو تحفه
چه‌های و هوی برآید ز مردگان قبور		در آن زمان که چراغ خرد بگیرانیم
ز بانگ طبل قیامت ز طمطراق نشور		ز های و هوی شود خیره خاک گورستان
دماغ و گوش چه باشد به پیش نفخه صور		کفن دریده گرفته دو گوش خود از بیم
اگر به خود نگری یا به سوی آن شر و شور		به هر طرف نگری صورت مرا بینی
که چشم بد بود آن روز از جمالم دور		ز احولی بگریز و دو چشم نیکو کن
که روح سخت لطیفست عشق سخت غیور		به صورت بشرم‌هان و هان غلط نکنی
شعاع آینه جان علم زند به ظهور		چه جای صورت اگر خود نمد شود صدتو
مراهقان ره عشق راست روز ظهور		دهل زنید و سوی مطربان شهر تنید
نشسته بر لب خندق ندیدیی یک کور		به جای لقمه و پول ار خدای را جستی
دهان بسته تو غماز باش همچون نور		به شهر ما تو چه غمازخانه بگشادی

که دوش هیچ نخفتم ز تشنگی و خمار		مرا بگاه ده ای ساقی کریم عقار
سرم خمار تو دارد به مستیش تو بخار		لبم که نام تو گوید به باده‌اش خوش کن
چنانک هیچ نماند ز من رگی هشیار		بریز باده بر اجسامم و بر اعراضم
چو جغد هل که بگردد در این خراب دیار		وگر خراب شوم من بود رگی باقی
روا مدار که موقوف داریم به بهار		چو لاله زار کن این دشت را به باده لعل
که از شراب تو اشکوفه کرده‌اند اشجار		ز توست این شجره و خرقه‌اش تو دادستی
به خنده دل بنمایم به خلق همچو انار		مرا چو مست کنی زین شجر برآرم سر
توام خراب کنی هم تو باشیم معمار		مرا چو وقف خرابات خویش کردستی
نه لایقست که باشد غلام تو مکثار		بیار رطل گران تا خمش کنم پی آن

هزیمتان ره عشق را قطار قطار		بکش بکش که چه خوش می‌کشی بیار بیار
رسید دلشدگان را گه کنار کنار		کنار بازگشادست عشق از مستی
اگر چه نیک خرابم بیا بیار بیار		ز دست خویش از آن ساغری که می‌دانی
که نیست از رخ او در دلم قرار قرار		قرار دولت او خواه و از قرار مپرس
حلاوتیست در آن رو که زد نگار نگار		نگار کردن چون اشک بر رخ عاشق
ز چنگ دوست رهیدن طمع مدار مدار		ایا کسی که درافتاده‌ای به چنگالش
چو شیر خون نشود تو از این گذار گذار		تو خون بدی وز عشقش چو شیر جوشیدی
که نیست باده تبریز را خمار خمار		برو به باده مخدوم شمس دین آمیز

هنوز خواجه در اینست ریش خواجه نگر		کسی بگفت ز ما یا از اوست نیکی و شر
که ریش خواجه سیه بود و گشت رنگ دگر		عجب که خواجه به رنگی که طفل بود بماند
بدان سبب که نگشتست خواجه زیر و زبر		بگویمت که چرا خواجه زیر و بالا گفت
ولیک هیچ نرفتست قعر بحر به سر		به چار پا و دو پا خواجه گرد عالم گشت
ولیک هست چو بیمار دق واپستر		گمان خواجه چنانست که خواجه بهتر گشت
ز جان و حجت ذوقش نبود هیچ خبر		به حجت و به لجاج و ستیزه افزون گشت
طریق دل همه دیده‌ست و ذوق و شهد و شکر		طریق بحث لجاجست و اعتراض و دلیل

فغان که بنده مر او را نبود یار سفر		فغان فغان که ببست آن نگار بار سفر
که تا ز هم بدرم جمله پود و تار سفر		فغان که کار سفر نیست سخره دستم
که تاز گردششان سایه شد سوار سفر		ولیک طالع خورشید و مه سفر باشد
بدان زبان که شد این بنده شرمسار سفر		سفر بیامد وزان هجر عذرها می‌خواست
که شیر کرد شکارم به مرغزار سفر		بگفتمش که ز روباه شانگی بگذر
روانه جانب دریا که شد مدار سفر		مراست جان مسافر چو آب و من چون جوی
دلی که خست در این راه‌ها ز خار سفر		دود به لب لب این جوی تا لب دریا
صفا نگر تو به رویش از آن غبار سفر		به روی آینه بنگر که از سفر آمد
تو بخت بخت سفر دان و کار کار سفر		سفر سفر چو چنان یار غار در سفرست
چو سرو روح روانست در بهار سفر		همیشه چشم گشایم چو غنچه بر سر راه
چه مملکت که بگسترد در دوار سفر		چو شمس مفخر تبریز در سفر افتاد

که از لب شکرین بخش یک دو صاع شکر		به خدمت لبت آمد به انتجاع شکر
نظر مکن که نیی یافت ارتفاع شکر		تو ارتقا به سخا جو مگو نه گو آری
نه منتظر که رسید نسیه از بقاع شکر		لب تو است که شکر ز عین او روید
که بر مذاق دهان‌ها بود مطاع شکر		شکر به وقت شکر خوردنت نصیبی یافت
که از غم تو بماند ز انتفاع شکر		ببسته‌ای دو لب امروز زان همی‌ترسم
امیر جمله نباتات بی‌نزاع شکر		زهی نبات که دارد لب تو کز وی شد
که تا به جان برسد خوش به ابتلاع شکر		دهان ببندم و بسته شکر همی‌خایم

خراب کار مرا شمس دین کند معمور		قدح شکست و شرابم نماند و من مخمور
که روح‌هاش به جان سجده می‌کنند از دور		خدیو عالم بینش چراغ عالم کشف
هزار جان و روان‌های غرقه مغمور		که تا ز بحر تحیر برآورد دستش
چو او بتابد پرتو بگیرد آن همه نور		گر آسمان و زمین پر شود ز ظلمت کفر
اگر رسد به شیاطین شوند هر یک حور		از آن صفا که ملایک از او همی‌یابند
به پرده‌های کرم دیو را کند مستور		وگر نباشد آن نور دیو را روزی
به هر سویست عروسی به هر نواحی سور		به روز عیدی کو بخش کردن آغازد
شوند زنده ذرایر مثال نفخه صور		ز سوی تبریز آن آفتاب درتابد
که هر سحر من و تو گشته‌ایم از او مسرور		ایا صبا به خدا و به حق نان و نمک
از آن گذر کن و کاهل مباش چون رنجور		که چون رسی به نهایت کران عالم غیب
هزارساله ره اندر پرت نباشد دور		از آن پری که از او یافتی بکن پرواز
برای حال من خسته جان و دل مهجور		بپر چو خسته شود آن پرت سجودی کن
شدست روز سیاه و شدست مو کافور		به آب چشم بگویش که از زمان فراق
به بحر رحمت غوطی دهی کنی مغفور		تو آن کسی که همه مجرمان عالم را
کسی که چشم ندارد یقین بود معذور		چو چشم بینا در جان تو همی‌نرسد
بدیده آری کاین درد می‌شود ناسور		چنان بکن تو به لابه که خاک پایش را
درافکنی به وجود و عدم شرار و شرور		وزین سفر به سعادت صبا چو بازآیی
به جانت بادا تا قرن‌های نامحصور		چو سرمه‌اش به من آری هزار رحمت نو

اسیر عشق نگردد ز رنج و خواری سیر		ببین دلی که نگردد ز جان سپاری سیر
به خون درست و نگردد ز زخم کاری سیر		ز زخم‌های نهانی که عاشقان دانند
خراب کرد و نشد از شراب باری سیر		مقیم شد به خرابات و جمله رندان را
در آن شکار و نشد جان از آن شکاری سیر		هزار جان مقدس سپرد هر نفسی
ولیک نیست چو نی از فغان و زاری سیر		مثال نی ز لب یار کام پرشکرست
ولیک هیچ نگردم از آنچ داری سیر		بگفت تو ز چه سیری بگفتم از جز تو
از آنک نیست دل از جام شهریاری سیر		نه شهر و یار شناسیم ای مسلمانان
که باغ می‌نشود از دم بهاری سیر		هوای تو چو بهارست و دل ز توست چو باغ
که جان مباد از این شرم و شرمساری سیر		چو شرمسارم از احسان شمس تبریزی

رخش کنار ندارد از او کنار مگیر		مه تو یار ندارد جز او تو یار مگیر
درآ چو شیر به جز شیر نر شکار مگیر		جهان شکارگهی دان ز هر طرف صیدی
به غیر آن شتر مست را مهار مگیر		هوای نفس مهارست و خلق چون شتران
به ماه پشت میار و ره غبار مگیر		وجود جمله غبارست تابش از مه ماست
تواش به حسن چو طاووس گیر و مار مگیر		بران ز پیش جهان را که مار گنج تواست
ز عشق بر کف سیماب شو قرار مگیر		چو خلق بر کف دستت نهند چون سیماب
ز گلشن ازلی گل بچین و خار مگیر		به حس دست بدان ار چه چشم تو بستست
نسیم یوسف ما را ز کرته خوار مگیر		به بوی آن گل بگشاد دیده یعقوب
به غیر حضرت او را تو اعتبار مگیر		کیست یوسف جان شاه شمس تبریزی

ببست شمس و قمر پیش بندگیش کمر		چو دررسید ز تبریز شمس دین چو قمر
مقام دیدن حق یافت دیده‌های بشر		چو روی انور او گشت دیده دیده
فلک سجودکنان پیش او به چشم و به سر		فرشته نعره زنان پیش او چو چاوشان
که نفس می‌نگشاید به سوی شاه نظر		به چشم نفس نشد روی ماه او دیدن
از آن ببست از او اژدهای نفس به صبر		که لعل آن مه خاصیت زمرد داشت
ز اره‌های فنا و ز زخمه‌های تبر		درخت هر که بدو سر کشید جان نبرد
ز ابرهای دو دیده فرودوید مطر		کنون که ماه نهان شد ز ابر این هجران
اگر نه قطره برآمیختی به خون جگر		ز قطره‌های دو دیده زمین شدی سرسبز
از این سبب مدد دیده‌ها بکرد مگر		جگر چو آلت رحمست رحم از او خیزد
چو کدخدای بود از جمال شه مخبر		ز عشق جمله اجزای خانه باخبرند
گروه بی‌خبران را به هیچ سگ مشمر		تو طالب خبری کم نشین به بی‌خبران
که شوی مرده بود خود ز مرده شوی بتر		که جفت مرده تو را مرده شوی گرداند
سرک مپیچ بدان چشم و در خرش منگر		به چشم درد به عیسی نگر اگر نگری
شراب او ترشی شد حریف اوست کبر		چو همنشین شود انگور با خم سرکه
برون گریز و بو سوی بحر شهد و شکر		به حیله حیله تو سوراخ کن خم ترشی
به ذات پاک خدا اوست خسرو اکبر		کدام بحر خداوند شمس دین به حق

برو به سوی خریدار خویش همچون زر		از آن مقام که نبود گشاد زود گذر
نه رنج اره کشیدی نه زخمه‌های تبر		درخت اگر متحرک شدی ز جای به جا
مکان نیک گزین و زمان نکو بنگر		زمان چو حاکم تست و مکان چو معبر تو
دگر نتاند کردن به فعل در تو اثر		چنان شوی که مکان و زمان و اهل زمان
نه زردروی خزان گردی از هوا چو شجر		تو تیره گردی از شب چو آینه گردون

بزن آتش به مؤمن و کفار		مطرب عاشقان بجنبان تار
پرده از روی مصلحت بردار		مصلحت نیست عشق را خمشی
کی دهد شیر مادر غمخوار		تا بنگریست طفل گهواره
خار عشقست اگر بود گلزار		هر چه غیر خیال معشوقست
پای در خون نهاده‌ای هش دار		مطربا چون رسی به شرح دلم
چکره‌ای خون دل به هر دیوار		پای آهسته نه که تا نجهد
تا ندانند خویشتن خوش دار		مطربا زخم‌های دل می‌بین
کز دل ما ببرد صبر و قرار		مطربا نام بر ز معشوقی
گر دلم کوه بود رفت از کار		من چه گفتم کجا بماند دلی
تا لقب گویمت نکوگفتار		نام او گوی و نام من کم کن
دل کجا می‌رود زهی رفتار		چون ز رفتار او سخن گویم
هست در عهد تو چنین بیمار		شمس تبریز عیسی عهدی

خانه را رو تهی کن از اغیار		گر تو خواهی وطن پر از دلدار
دور دارش ز دیده انکار		ور تو خواهی سماع را گیرا
منکرش دان اگر چه کرد اقرار		هر که او را سماع مست نکرد
عاقلش نام نه مگو خمار		هر که اقرار کرد و باده شناخت
تا شوی از سماع برخوردار		به بهانه به ره کن آن‌ها را
تا بگیری تو خویش را به کنار		وز میان خویش را برون کن تیز
این چنین گفتست صدر کبار		سایه یار به که ذکر خدای
زانک هر خار گل نیارد بار		تا نگویی که گل هم از خارست
خار گل را به جان و دل می‌دار		خار بیگانه را ز دل برکن
سبزتر می‌شد آن درخت از نار		موسی اندر درخت آتش دید
همچنین دان و همچنین پندار		شهوت و حرص مرد صاحب دل
همچو نار خلیل پرانوار		صورت شهوتست لیکن هست
چون گشایند دیده‌ها کفار		شمس تبریز را بشر بینند

آه بیمار کی شنود بیمار		رحم بر یار کی کند هم یار
تا ز گل پر کنند دامن خار		اشک‌های بهار مشفق کو
بشنوید از خزان بی‌زنهار		اکثروا ذکر هادم اللذات
ثانی اثنین اذ هما فی الغار		غار جنت شود چو هست در او
ناله عاشقان نباشد خوار		ز آه عاشق فلک شکاف کند
بهر عشقست گنبد دوار		فلک از بهر عاشقان گردد
نی برای دروگر و عطار		نی برای خباز و آهنگر
خیز تا ما کنیم نیز دوار		آسمان گرد عشق می‌گردد
کان عشق است احمد مختار		بین که لو لاک ما خلقت چه گفت
چند گردیم گرد این مردار		مدتی گرد عاشقی گردیم
سر برون کرده از در و دیوار		چشم کو تا که جان‌ها بیند
آتش و خاک و آب قصه گزار		در و دیوار نکته گویانند
بی‌زبانند و قاضی بازار		چون ترازو و چون گز و چو محک
خامش از گفت و جملگی گفتار		عاشقا رو تو همچو چرخ بگرد

لطف درمان وز تو درمانتر		عشق جانست عشق تو جانتر
گشته ز ایمان جمله ایمانتر		کافری‌های زلف کافر تو
وز پی عشق توست آسانتر		جان سپردن به عشق آسانست
لیک این بنده زاده مهمانتر		همه مهمان خوان لطف تواند
لیک من بی‌طریق و سامانتر		بی‌تو هستند جمله بی‌سامان
لیک وصل جمال تو کانتر		عشق تو کان دولت ابدست
لیک هندی عشق برانتر		تیغ هندی هجر برانست
دل ما صدپرست و پرانتر		هر دلی چارپره در پی توست
عوض نیم جانم ارزانتر		دیدن تو به صد چو جان ارزان
چرخ افلاک عشق گردانتر		گر چه این چرخ نیک گردانست
وان فلک در غم تو ترسانتر		همه ز افلاک عشق در ترسند
تا شوم در تو من عجب دانتر		شمس تبریز همتی می‌دار

ای به هفت آسمان چو مه مشهور		روی بنما به ما مکن مستور
آمدیم از سفر ز راهی دور		ما یکی جمع عاشقان ز هوس
صد هزاران بهشت و حور و قصور		ای که در عین جان خود داری
جانب جمع عاشقی رنجور		سر فروکن ز بام و خوش بنگر
کان نه از خم بود نه از انگور		ساقی صوفیان شرابی ده
مردگان را برون کشد از گور		ز آن شرابی که بوی جوشش او

یک دو ابریشمک فروتر گیر		مطربا عیش و نوش از سر گیر
جنگ بگذار جام و ساغر گیر		ننگ بگذار و با حریف بساز
جعد بگشا و مشک و عنبر گیر		لطف گل بین و جرم خار مبین
این یک استاره را تو لاغر گیر		فربه از توست آسمان و زمین
فربهش کن چو خواهی و برگیر		داروی فربهی خلق تویی
شکری را ز مصر کمتر گیر		خرمش کن به یک شکرخنده
هر چه می‌بایدت میسر گیر		بخت و اقبال خاک پای تواند
دشمنت را هزار لشکر گیر		چونک سعد و ظفر غلام تواند
آتش عشق را تو کوثر گیر		ای دل ار آب کوثرت باید
بنده‌اش را قباد و قیصر گیر		گر غلامی قیصرت باید
گر فلاطون بود تواش خر گیر		هر که را نبض عشق می‌نجهد
آن سرش را ز دم مأخر گیر		هر سری کو ز عشق پر نبود
مکن اسپید و جام احمر گیر		هین مگو راز شمس تبریزی

یک دو ابریشمک فروتر گیر		مطربا عشقبازی از سر گیر
خانه بر بام چرخ اخضر گیر		چونک در چرخ آردت باده
ترک سودای ملک سنجر گیر		ملک مستی و بیخودی داری
بار گیر از کمیت احمر گیر		مست شو مست کن حریفان را
برو اندیشه و ره در گیر		مستی آمد ز راه بام دماغ
کشتیی ساز وین ره تر گیر		از ره خشک راه بسیارست
ز آنچ خوردم بخور تو هم پر گیر		پر برآوردم و بپریدم
مرکبم را تو لنگ و لاغر گیر		فارغم همچو مرغ از مرکب
مستی عشق را مقرر گیر		گر نروید ز خاک هیچ انگور
جام می عشق را میسر گیر		شیشه گر گر دگر نسازد جام
گویدت دلبر مصور گیر		پاره روح را کند نقشی
توبه مست را مزور گیر		توبه کردم دگر نخواهم گفت
ترک سالوس آن فسونگر گیر		عاشق و مست و آنگهی توبه

از دو سه ماده ابله طرار		عار بادا جهانیان را عار
لیس فی الدار سیدی دیار		شکلک زاهدان ولی ز درون
زین چنین خربطان دو سه خروار		به دو پول سیاه بتوان یافت

چشم‌ها کور و دیدنی بسیار		خلق را زیر گنبد دوار
نور چشمست یا اولوالابصار		جور او کش از آنک شورش دل
داروی خاص خسرویست به بار		بر دو دیده نهم غمت کاین درد
ما نخواهیم قطره سنگ ببار		باغ جان خوش ز سنگ بارانست
گوهر عشق را تو خوار مدار		شمس تبریز گوهر عشقست

وز تو خرابات چنین بی‌قرار		میر خرابات تویی ای نگار
جمله اسرار ز توست آشکار		جمله خرابات خراب تواند
هین که بشد عمر چنین هوشیار		جان خراباتی و عمر عزیز
چشم جهان حرف مرا گوش دار		جان و جهان جان مرا دست گیر
وعده تو گوش مرا گوشوار		خاک کفت چشم مرا توتیاست
صورت نو در دل مستان نگار		خمر کهن بر سر عشاق ریز
ساغر مردانه ما را بیار		ساغر بازیچه فانی ببر
وای بر آن زاهد پرهیزکار		آتش می بر سر پرهیز ریز
مرد خورد باده حق مردوار		حق چو شراب ازلی دردهد
از می و از ساغر پروردگار		پرورش جان به سقاهم بود

پرده آن یار قدیمی بیار		چند از این راه نو روزگار
مفرش نمرود به آتش سپار		آتش فرعون بکش ز آب بحر
انجم و مه را مشناس اختیار		چرخ فلک را به خدایی مگیر
چون خر لنگست در آن مستدار		شمس و شموسی که سرآخر شدست
نیست در آخر چو خسان بی‌مدار		باد چو راکع شد و خود را شناخت
کو کشدش جانب هر دشت و غار		چشم در آن باد نهادست خس
کوش بغلطاند در سیل بار		خیره در آن آب بماندست سنگ
ما همه چنگیم و دل ما چو تار		گر بد و نیکیم تو از ما مگیر
گاه ز تر بگذر و رو خشک آر		گاه یکی نغمه تر می‌نواز
بس بود اینش که نهی برکنار		گر ننوازی دل این چنگ را
باده خوش و خاصه به فصل بهار		نور علی نور چو بنوازیش
اشتر مستیم در این زیر بار		در کف عشقست مهار همه
تا برمد خلق از او چون شکار		گاه چو شیری متمثل شود
خلق رود تشنه بدو جان سپار		گاه چو آبی متشکل شود

وقت کنارست بیا گو کنار		مست توام نه از می و نه از کوکنار
چون شجر و باد به وقت بهار		برجه مستانه کناری بگیر
رقص درآمد چو من بی‌قرار		شاخ تر از باد کناری چو یافت
تا برسیدند هزاران نگار		این خبر افتاد به خوبان غیب
سنبله پا به گل از مرغزار		لاله رخ افروخته از که رسید
سبزه پیادست و گل تر سوار		سوسن با تیغ و سمن با سپر
نعنع و حلبو به لب جویبار		فندق و خشخاش به دست آمده
تا مددی یابد از یار یار		جدول هر گونه حویجی جدا
پرشکر و فستق از بهر کار		کرده دکان‌ها همه حلواییان
بر سر هر پشته فشانده ثمار		میوه فروشان همه با طبل‌ها
جمله ز بو گو که پریست یار		لیک ز گل گوی که همرنگ اوست
جانب باغ آمده قادم یزار		بلبل و قمری و دو صد نوع مرغ
خطبه مرغان چمن گوش دار		می‌زندم نرگس چشمک خموش

هین که بشد عمر چنین هوشیار		جان خراباتی و عمر بهار
چشم جهان حرف مرا گوش دار		جان و جهان جان مرا دست گیر
بسته سر و خسته و بیماروار		صورت دل آمد و پیشم نشست
کای به غم دوست مرا دست یار		دست مرا بر سر خود می‌نهاد
از می عشقست سرم پرخمار		درد سرم نیست ز صفرا و تب
ای شکرت کرده دلم را شکار		این همه شیوه‌ست مرادش توی
حال دلم بشنو از آواز تار		جان من از ناله چو طنبور شد

تا بکند جانب بالا نظر		هست کسی صافی و زیبانظر
تا بکند جانب دریا نظر		هست کسی پاک از این آب و گل
تا بزند بر پر عنقا نظر		پا بنهد بر کمر کوه قاف
تا بشود بی‌سر و بی‌پا نظر		تا که نظر مست شود ز آفتاب
تا فتدش جمله بدان جا نظر		هست کسی را مدد از نور عشق
هم ز نظر یابد بینا نظر		آب هم از آب مصفا شود
راه نیابد مگر الا نظر		جمله نظر شو که به درگاه حق

مرهم صبرم ده و رنجم ببر		رحم کن ار زخم شوم سر به سر
زهر مرا غوطه ده اندر شکر		ور همه در زهر دهی غوطه‌ام
هست صدف عصمت جان گهر		بحر اگر تلخ بود همچو زهر
مژده تو دادیش ز رزق و مطر		ابر ترش رو که غم انگیز شد
رحمت حق بین تو ز قهر پدر		مادر اگر چه که همه رحمتست
ور نه چه داند ره سرمه بصر		سرمه نو باید در چشم دل
خانه درویش به عهد عمر		بود به بصره به یکی کو خراب
جمله آن خانه یک از یک بتر		مفلس و مسکین بد و صاحب عیال
خلق ز بس کدیه شان بر حذر		هر یک مشهور بخواهندگی
روز طواف همشان در به در		بود لحاف شبشان ماهتاب
درد دل افزاید با درد سر		گر بکنم قصه ز ادبیرشان
شد سوی آن خانه ز گرد سفر		شاه کریمی برسید از شکار
آمد از آن خانه یتیمی به در		در بزد از تشنگی و آب خواست
آب یتیمان بود از چشم تر		گفت که هست آب ولی کوزه نیست
همچو ستاره همه گرد قمر		شاه در این بود که لشکر رسید
در حق این قوم ببخشید زر		گفت برای دل من هر یکی
روشن و آراسته زیر و زبر		گنج شد آن خانه ز اقبال شاه
شهر به نظاره پی یک دگر		ولوله و آوازه به شهر اوفتاد
کشت به یک روز نیاید به بر		گفت یکی کأخر ای مفلسان
کن فیکون کس نشود بخت ور		حال شما دی همگان دیده‌اند
کی شود او همچو فلک مشتهر		ور بشود بخت ور آخر چنین
کرد در این خانه به رحمت نظر		گفت کریمی سوی بر ما گذشت
دیده فزون دار و سخن مختصر		قصه درازست و اشارت بس است

پیشکشی کن دو سه جامی دگر		در بگشا کآمد خامی دگر
همره ما شو دو سه گامی دگر		هین که رسیدیم به نزدیک ده
هر قدمی غصه و دامی دگر		هین هله چونی تو ز راه دراز
ای که تو را سیصد نامی دگر		غصه کجا دارد کان عسل
آمدت آن حکم ز بامی دگر		بسته بدی تو در و بام سرا
بر تو قضا راست سنامی دگر		گر به سنام سر گردون روی
می‌طلبد دل ز تو کامی دگر		ای ز تو صد کام دلم یافته
ای سر زلفین تو شامی دگر		ای رخ و رخسار تو رومی دگر
تا ببری دولت را می دگر		سوی چنان روم و چنان شام رو
گیر مرا نیز تو عامی دگر		لطف تو عام آمد چون آفتاب
گوید بپذیر غلامی دگر		هر سحری سر نهدت آفتاب
دم به دم از عرش سلامی دگر		بر تو و برگرد تو هر کس که هست
در غم و شادیست پیامی دگر		بی‌سخنی ره رو راه تو را
ناقه حق راست زمانی دگر		این غم و شادی چو زمام دلند
بشنوم از روح کلامی دگر		شاد زمانی که ببندم دهن
بنگرم آن سوی نظامی دگر		رخت از این سوی بدان سو کشم
بینم من بیت حرامی دگر		عیش جهان گردد بر من حرام
یابد این باده قوامی دگر		طرفه که چون خنب تنم بشکند
بعد شدن هست تمامی دگر		توبه مکن زین که شدم ناتمام
یک دو سه میم و دو سه لامی دگر		بس کنم ای دوست تو خود گفته گیر

من فضل رب عنده کل الخطایا تغتفر		جاء الربیع و البطر زال الشتاء و الخطر
برریز جامی بر سرش ای ساقی همچون شکر		آمد ترش رویی دگر یا زمهریرست او مگر
و ارضوا بما یقضی لکم ان الرضا خیر السیر		اوحی الیکم ربکم انا غفرنا ذنبکم
زیرا میان گلرخان خوش نیست عفریت ای پسر		یا می دهش از بلبله یا خود به راهش کن هله
فاحک لدینا سره لا تشتغل فیما اشتهر		و قایل یقول لی انا علمنا بره
خر را بروید در زمان از باده عیسی دو پر		درده می بیغامبری تا خر نماند در خری
من لیس سر عنده لم ینتفع مما ظهر		السر فیک یا فتی لا تلتمس فیما اتی
دانی که مستان را بود در حال مستی خیر و شر		در مجلس مستان دل هشیار اگر آید مهل
لم ترتفع استارهم من بعد ما انشق القمر		انظر الی اهل الردی کم عاینوا نور الهدی
جز عاشقی آتش دلی کید از او بوی جگر		ای پاسبان بر در نشین در مجلس ما ره مده
منک الهدی منک الردی ما غیر ذا الا غرر		یا ربنا رب المنن ان انت لم ترحم فمن
نشناسد از مستی خود او سرکله را از کمر		جز عاشقی عاشق کنی مستی لطیفی روشنی
عندی صفات صافیه فی جنبها نطقی کدر		یا شوق این العافیه کی اضطفر بالقافیه
ور بیل خواهی عاریت بر جای بیل آرد تبر		گر دست خواهی پا نهد ور پای خواهی سر نهد
و العشق قرن غالب فینا و سلطان الظفر		ان کان نطقی مدرسی قد ظل عشقی مخرسی
اسپر سلامت نیستم در پیش تیغم چون سپر		ای خواجه من آغشته‌ام بی‌شرم و بی‌دل گشته‌ام
شمس الضحی لا تختفی الا بسحار سحر		سر کتیم لفظه سیف حسیم لحظه
کآتش به خواب اندرزند وین پرده گوید تا سحر		خواهم یکی گوینده‌ای مستی خرابی زنده‌ای
فارفق بنا اودارنا انا حبسنا فی السفر		یا ساحراء ابصارنا بالغت فی اسحارنا
چون شیرگیر او نشد او را در این ره سگ شمر		اندر تن من گر رگی هشیار یابی بردرش
کیف اهتدیتم فاخبروا لا تکتموا عنا الخبر		یا قوم موسی اننا فی التیه تهنا مثلکم
آن‌ها جدا وین‌ها جدا آن‌ها دگر وین‌ها دگر		آن‌ها خراب و مست و خوش وین‌ها غلام پنج و شش
اصلحت ربی بالنا طاب السفر طاب الحضر		ان عوقوا ترحالنا فالمن و السلوی لنا
چون رافضی جنگ افکند هر دم علی را با عمر		گفتن همه جنگ آورد در بوی و در رنگ آورد
الحیل فی ریح الهوی فاحفظه کلا لا وزر		اسکت و لا تکثر اخی ان طلت تکثر ترتخی
آن مه که چون بر ماه زد از نورش انشق القمر		خامش کن و کوتاه کن نظاره آن ماه کن
فاکشف به لطف ضرنا قال النبی لا ضرر		ان الهوی قد غرنا من بعد ما قد سرنا
ما را چو خود بی‌هوش کن بی‌هوش خوش در ما نگر		ای میر مه روپوش کن ای جان عاشق جوش کن
نرفع لکم ارکانکم انتم مصابیح البشر		قالوا ندبر شأنکم نفتح لکم آذانکم
شدوا یدی شدوا فمی هذا دواء من سکر		ز اندازه بیرون خورده‌ام کاندازه را گم کرده‌ام
انعم به من مستقی اکرم به من مستقر		هاکم معاریج اللقا فیها تداریج البقا
ما را چو خود بی‌هوش کن بی‌هوش سوی ما نگر		هین نیش ما را نوش کن افغان ما را گوش کن
و الدین و الدنیا لکم هذا جزاء من شکر		العیش حقا عیشکم و الموت حقا موتکم

اندر صفت مؤمن المؤمن کالمزهر		بشنو خبر صادق از گفته پیغامبر
حتی ملاء الدنیا بالعبهر و العنبر		جاء الملک الاکبر ما احسن ذا المنظر
بربط ز کجا نالد بی‌زخمه زخم آور		چون بربط شد مؤمن در ناله و در زاری
جاء الکرم الادوم جاء القمر الاقمر		جاء الفرج الاعظم جاء الفرج الاکبر
اندر قدم مطرب می‌مالد رو و سر		خو کرد دل بربط نشکیبد از آن زخمه
و المجلس منثور باللوز مع السکر		الدوله عیشیه و القهوه عرشیه
زان پیش که برخوانم که شانیک الابتر		اینک غزلی دیگر الخمس مع الخمسین
و السعد هو الراقی یا خایف لا تحذر		الرب هو الساقی و العیش به باقی
و ازینت الدنیا بالاخضر و الاحمر		الروح غداً سکری من قهوتنا الکبری
در مجلس ربانی بی‌حلق و لب و ساغر		خاموش شو و محرم می‌خور می جان هر دم

سگ عاشق به از شیران هشیار		مرا می‌گفت دوش آن یار عیار
سگ اصحاب کهف و صاحب غار		جهان پر شد مگر گوشت گرفتست
برای شاه جوید کبک و کفتار		قرین شاه باشد آن سگی کو
نباشد صید او جز شاه مختار		خصوصا آن سگی کو را به همت
بدان لب که نیالاید به مردار		ببوسد خاک پایش شیر گردون
مده خود را به گفت و گو به یک بار		دمی می‌خور دمی می‌گو به نوبت
گهی نوشد گهی کوشد به مزمار		نه آن مطرب که در مجلس نشیند
همی‌جنگند و می‌لنگند ناچار		ملولان باز جنبیدن گرفتند
رگ دیوانگیشان را بیفشار		بجنبان گوشه زنجیر خود را
چو خندان اندرآید یار بی‌یار		ملول جمله عالم تازه گردد
ایا جاری ایا جاری ایا جار		الفت السکر ادرکنی باسکار
فهذا یوم احسان و ایثار		و لا تسق بکاسات صغار
لیبقی منک منهاج و آثار		و قاتل فی سبیل الجود بخلا
و نحن الماء لا ماء و لا نار		فقل انا صببنا الماء صبا
قضیت عندهم فی العشق اوطار		و سیمائی شهید لی بانی
کریم فی کروم العصر عصار		و طیبوا و اسکروا قومی فانی
تخفف عنک اثقالا و اوزار		جنون فی جنون فی جنون

انجیرفروشی ای برادر		انجیرفروش را چه بهتر
فالعیش بلا نداک ابتر		یا ساقی عشقنا تذکر
ای ساقی جان کجاست ساغر		ما را سر صنعت و دکان نیست
الخیر ینال لا یوخر		لا تترکنا سدی صحایا
ای زنده کن هزار مضطر		کم جوی وفا عتاب کم کن
اذ کان کذاک یوم بیدر		الحنطه حیث کان حنطه
هر شهر که رفت کیست زرگر		چون پیشه مرد زرگری شد
فی ظل سخایک المخیر		ابرارک یشربون خمراً
بر مرکب پشت ریش لاغر		خود دل دهدت که برنهی بار
و الارض بذاک صار اخضر		من کاسک للثری نصیب
در روضه رحمتت محرر		بگذار که می‌چرد ضعیفی
یا طول حیاتنا المقصر		یا ساقی‌هات لا تقصر
همچون ماهی میان کوثر		در سایه دوست چون بود جان
من کأس مدامک المطهر		طهر خطراتنا و طیب
هم بر تو تنیم چون کبوتر		ما را بمران وگر برانی
من نهر رحیقک المفرج		و الفجر لذی لیال عشر
واگو غزل مرا مکرر		آمد عثمان شهاب دین هین

نظر القلب فیکم بکم ینجلی النظر		انتم الشمس و القمر منکم السمع و البصر
نحن ابناء وقتنا رحم الله من غبر		قلتم الصبر اجمل صبر العبد ما انصبر
خوفونی بفتنه و اشاروا الی الحذر		قدموا ساده الهوی قلت یا قوم ما الخبر
جرد العشق سیفه بادروا امه الفکر		قلت القتل فی الهوی برکات بلا ضرر
نفخوا فی شبابه حمل الریح بالشرر		ان من عاش بعد ذا ضیع الوقت و احتکر
شببوا لی بنفخه یسکر نفخه السحر		مزج النار بالهوی لیس یبقی و لا یذر
چو خبر نیست محرمش بر او باش بی‌خبر		بر آن یار خوش نظر تو مگو هیچ از خبر
گفتم ای دوست غیر تو اگرم هست جان و سر		دل من شد حجاب دل نظرم پرده نظر
گفت من چیز دیگرم به جز این صورت بشر		بزن از عشق گردنم بجوی مر مرا مخر
هله ای نای خوش نوا هله ای باد پرده در		گفتمش روح خود تویی عجبا چیست آن دگر
بدر این کیسه‌های ما تو به کوری کیسه گر		برو از گوش سوی دل بنگر کیست مستتر
عربی گر چه خوش بود عجمی گو تو ای پسر		چه غمست ار زرم بشد که میی هست همچو زر

جامه شویی کنیم صوفی وار		آفتابی برآمد از اسرار
جان ما صوفییست معنی دار		تن ما خرقه ایست پرتضریب
جان و عشق است تا ابد بر کار		خرقه پر ز بند روزی چند
با چنین سر چه می‌کنی دستار		به سر توست شاه را سوگند
با چنین رخ چه می‌کنی گلزار		چون رخ توست ماه را قبله
گشته بودی ز عاشقی بیزار		تو بها کرده بودی ای نادان
توبه سودت نکرد و استغفار		عشق ناگه جمال خود بنمود
عشق چون آتشی عظیم شرار		این جهان همچو موم رنگارنگ
نقش و رنگش فنا شود ناچار		موم و آتش چو گشت همسایه
ور نگویم نمی‌گذارد یار		گر بگویم دگر فنا گردی
منه تجری جمیعه الانهار		جنه الروح عشق خالقها
منه تخضر اغصن الاشجار		منه تصفر خضره الاوراق
منه تصفر و جنه الاحرار		منه تحمر و جنه المعشوق
منه یبکی الکئیب بالاسحار		منه تهتز صوره المسرور
ان فی ذاک عبره الابصار		ان فی العشق فسحه الارواح
ما کفی ان اراه باثار		ذبت فی العشق کی اعاینه
ان الاسرار تستر الاسرار		ان اثار تعجب اثار
ان ذکراک تخرق الاستار		کثره الحجب لا تحجبنی

من فضل رب عنده کل الخطایا تغتفر		جاء الربیع و البطر زال الشتاء و الخطر
فارضوا بما یقضی لکم ان الرضا خیر السیر		اوحی الیکم ربکم انا غفرنا ذنبکم
فاجرک لدینا سره لا تشتغل فیما اشتهر		کم قایلین فی الخفا انا علمنا بره
من لیس سر عنده لم ینتفع مما ظهر		السر فیک یا فتی لا تلتمس ممن اتی
لم ترتفع استارهم من بعد ما انشق القمر		انظر الی اهل الردی کم عاینوا نور الهدی
منک الهدی منک الردی ما غیر ذا الا غرر		یا ربنا رب المنن ان انت لم ترحم فمن
عندی صفات صافیه فی جنبها نطقی کدر		یا شوق این العافیه کی اضطفر بالقافیه
و العشق قرن غالب فینا و سلطان الظفر		ان کان نطقی مدرسی قد ظل عشقی مخرسی
شمس الضحی لا تختفی الا بسحار سحر		سر کتیم لفظه سیف جسیم لحظه
فارفق بنا اودارنا انا حضرنا فی السفر		یا ساحراء ابصارنا بالغت فی اسحارنا
کیف اهتدیتم فاخبرو الا تکتموا عنا الخبر		یا قوم موسی اننا فی التیه تهنا مثلکم
اصلحت ربی بالنا طاب السفر طاب الحضر		ان عوقوا ترحالنا فالمن و السلوی لنا
فاکشف به لطف ضرنا قال النبی لا ضرر		ان الهوی قد غرنا من بعد ما قد سرنا
نرفع لکم ارکانکم انتم مصابیح البشر		قالوا ندبر شأنکم نفتح لکم آذانکم
انعم به من مستقی اکرم به من مستقر		هاکم معاریج اللقا فیها تداریج البقا
و الدین و الدنیا لکم هذا جزاء من شکر		العیش حقاء عیشکم و الموت حقاء موتکم
الحیل فی ریح الهوی فاحفظه کلا لا وزر		اسکت فلا تکثر اخی ان طلت تکثر ترتخی

ضاء بها اذ ظهرت باطن لیل کدر		غره وجه سلبت قلب جمیع البشر
او قمراء محتجباء تحت حجاب الفکر		انی وجدت امراه اوصفه تملکهم
صورتها کالبشر خلقتها من شرر		داخله خارجه شارقه بارقه
کادسنا برقتها یذهب نور البصر		حین نأت تنقصنی حین دنت ترقصنی
غمزتها ساحره ریقتها من سکر		قامتها عالیه قیمتها غالیه
مندیها اخبرنی غیبنی کالخبر		هدهدها من سباء اتحفنا من نبً
قال اما تعرفها تلک لا حدی الکبر		قلت لروح القدس ما هی قل لی عجباً

اشتکی من طول لیلی الفرار این الفرار		سیدی انی کلیل انت فی زی النهار
لیلتی دار قرار دونها دار القرار		لیلتی مدت یداها امسکت ذیل الصباح
ربنا و اغفر لنا ثم اکسنا ذاک الغفار		ربنا اتمم لنا یوم التلاقی نورنا
حبذا یا ربنا من جنه خلف الجدار		انما اجسامنا حالت کسور بیننا
ربنا و ارحم فانا فی حیاء و اعتذار		ربنا فارفع جداراء قام فیما بیننا

وگر فرصت بود بوسی درانداز		به سوی ما نگر چشمی برانداز
از آن گلشن گلی بر چاکر انداز		چو کردی نیت نیکو مگردان
نظر بر کار ما افزونتر انداز		اگر خواهی که روزافزون بود کار
رها کن داد و رسمی دیگر انداز		وگر تو فتنه انگیزی و خودکام
گناه غنچه بر نیلوفر انداز		نگون کن سرو را همچون بنفشه
درختان جمله رقاص و سرانداز		ز باد و بوی توست امروز در باغ
تو میوه سوی شاخ لاغر انداز		چو شاخ لاغری افزون کند رقص
چو خصم آمد به سوسن خنجر انداز		چو آمد خار گل را اسپری بخش
سوی مفلس یکی مشتی زر انداز		بر عاشق بری چون سیم بگشا
یکی نوری عجب بر اختر انداز		برآ ای شاه شمس الدین تبریز

فلک را راست گردیدن میاموز		تو چشم شیخ را دیدن میاموز
تو گل را لطف و خندیدن میاموز		تو کل را جمع این اجزا مپندار
تو مه را نور بخشیدن میاموز		تو بگشا چشم تا مهتاب بینی
تو می را عقل دزدیدن میاموز		تو عقل خویش را از می نگهدار
چنین بیهوده پریدن میاموز		تو باز عقل را صیادی آموز
یتیمان را تو نالیدن میاموز		یتیمان فراقش را بخندان
دل او را تو لرزیدن میاموز		دل مظلوم را ایمن کن از ترس
ستیزا را ستیزیدن میاموز		تو ظالم را مده رخصت به تأویل
زبان را پرده بدریدن میاموز		زبان را پردگی می‌دار چون دل
چو گوشش حرف برچیدن میاموز		تو در معنی گشا این چشم سر را

اوزن یلداسنا بو در قلاوز		اگر کی در فرینداش یوقسا یاوز
اشیت بندن قراقوزیم قراقوز		چپانی برک دت قر تن اکشدر
زبان بی‌زبانان را بیاموز		اگر ططسن اگر رومین وگر ترک
که یابد آن سوی دیگر تف و سوز		سر چوب تری آن گاه گرید
که شب قربان شود پیوسته در روز		چو اسماعیل قربان شو در این عشق
پنیری شد به حرف از حاجت یوز		خمش آن شیر شیران نور معنیست

مرا سودای گلزارست امروز		بیا با تو مرا کارست امروز
که روز لطف و ایثارست امروز		بیا دلدار من دلداریی کن
که روز وصل دلدارست امروز		دل من جامه‌ها را می‌دراند
که بر گلبرگ و گلنارست امروز		بخندان جان ما را از جمالی
که آن جا نقل بسیارست امروز		چرا جان‌ها بر آن لب مست گشتند
که شکرها به خروارست امروز		نوای طوطیان آفاق پر شد

که از چنبر برون جستم من امروز		چنان مستم چنان مستم من امروز
چنانستم چنانستم من امروز		چنان چیزی که در خاطر نیابد
به صورت گر در این پستم من امروز		به جان با آسمان عشق رفتم
برون رو کز تو وارستم من امروز		گرفتم گوش عقل و گفتم ای عقل
که در مجنون بپیوستم من امروز		بشوی ای عقل دست خویش از من
که هر دو دست خود خستم من امروز		به دستم داد آن یوسف ترنجی
که چندین خنب بشکستم من امروز		چنانم کرد آن ابریق پرمی
مقامی کاندر و هستم من امروز		نمی‌دانم کجایم لیک فرخ
ز مستی در بر او بستم من امروز		بیامد بر درم اقبال نازان
دمی از پای ننشستم من امروز		چو واگشت او پی او می‌دویدم
دگر خود را بنپرستم من امروز		چو نحن اقربم معلوم آمد
که چون ماهی در این شستم من امروز		مبند آن زلف شمس الدین تبریز

که پیروزه نمی‌دانم ز پیروز		چنان مستم چنان مستم من امروز
در این ره نیست جز مجنون قلاوز		به هر ره راهبر هشیار باید
ز من مجنونی نادر بیاموز		اگر زنده‌ست آن مجنون بیا گو
مثال نقش من بر جامه بردوز		اگر خواهی که تو دیوانه گردی
اگر مویی ز من باقیست درسوز		خلیل آن روز با آتش همی‌گفت
به پیشت من بمیرم تو برافروز		بدو می‌گفت آن آتش که ای شه
تو از غیر خدا محفوظ و محروز		بهشت و دوزخ آمد دو غلامت
ندارد غیر عاشق اندر آن پوز		پیاپی می‌ستان از حق شرابی
که در صحت نه معلومی نه مهموز		بده صحت به بیماران عالم
چو پوشیده شود بر روح مرموز		چو ناگفته به پیش روح پیداست
همان بهتر که باشد گنج مکنوز		خمش کن از خصال شمس تبریز

دل عیش و تماشا داری امروز		در این سرما سر ما داری امروز
چو آسایش مهیا داری امروز		میفکن نوبت عشرت به فردا
که خورشیدانه سیما داری امروز		بگستر بر سر ما سایه خود
بدان همسایه کان جا داری امروز		در این خمخانه ما را میهمان کن
که در پرده حمیرا داری امروز		نقاب از روی سرخ او فروکش
که کفی همچو دریا داری امروز		دراشکن کشتی اندیشه‌ها را
که صد اسم و مسما داری امروز		سری از عین و شین و قاف برزن
که مصر و نیشکرها داری امروز		خمش باش و مدم در نای منطق

خلاص شمع نزدیکست شد روز		الا ای شمع گریان گرم می‌سوز
که بر زنگی ظلمت‌هاست پیروز		خلاص شمع‌ها شمعی برآمد
نهان گردد الف چون گشت مهموز		نهان شد ظلم و ظلمت‌ها ز خورشید
چو اندر خواب بشنیدی تو مرموز		شنو از شمس تأویلات و تعبیر
نه لب باشد نه آواز و نه پدفوز		چنین باشد بیان نور ناطق
هزار اکسیر از خورشید آموز		چو مه از ابر تن بیرون رو ای دوست
هلال و بدر صبح و شام چون یوز		پی خورشید بهر این دوانست
دهان از پرده دریدن فرودوز		چو دیدی پرده سوزی‌های خورشید
پنیری شد به حرف از حاجت یوز		خمش آن شیر شیران نور معنیست

سر عیش و تماشا داری امروز		در این سرما سر ما داری امروز
که ما را بی‌سر و پا داری امروز		تویی خورشید و ما پیشت چو ذره
تو ما را چون مسیحا داری امروز		به چارم آسمان پهلوی خورشید
که احسان موفا داری امروز		دلا از سنگ صد چشمه روان کن
که عزم کوچ بالا داری امروز		تراشیدی ز رحمت نردبانی
که بر چرخ معلا داری امروز		زهی دعوت زهی مهمانی زفت
در آن ماهی تو دریا داری امروز		به پیش هر کسی ماهی بریان
عجایب‌های زیبا داری امروز		درون ماهی دریا کی دیدست

می‌آید یار غار برخیز		ای خفته به یاد یار برخیز
برخیز تو زینهار برخیز		زنهارده خلایق آمد
ای مرده به مرگ یار برخیز		جان بخش هزار عیسی آمد
از بهر دو سه خمار برخیز		ای ساقی خوب بنده پرور
نک خسته بی‌قرار برخیز		وی داروی صد هزار خسته
پایم بخلید خار برخیز		ای لطف تو دستگیر رنجور
درماند یکی شکار برخیز		ای حسن تو دام جان پاکان
این جمله روا مدار برخیز		خون شد دل و خون به جوش آمد
در حالت اضطرار برخیز		معذورم دار اگر بگفتم
وی دلبر خوش عذار برخیز		ای نرگس مست مست خفته
پر کن قدح و بیار برخیز		زان چیز که بنده داند و تو
ای دوست شکسته وار برخیز		زان پیش که دل شکسته گردد

گستاخ و دلیر و جسم پرداز		ماییم فداییان جانباز
باشد تن خاکسار انباز		حیفست که جان پاک ما را
ز آخر برویم ما به آغاز		ز آغاز همه به آخر آیند
شه باز بکوفت طبل شهباز		هین باز پرید جمله یاران
کاندر دل تو رسید آواز		شش سوی مپر بپر از آن سو
روزی دو سه ماندست می‌ساز		هان ای دل خسته نقل ما را
زان سوست بقا و ملک و اعزاز		گر خواری وگر عزیزی این جا
بی‌پر باشد همیشه پرواز		مگشای پر سخن کز آن سو
از پوست کی یافت مغز آن راز		پوست سخنست اینچ گفتم

جان بخش زمانه را و مستیز		برخیز و صبوح را برانگیز
با آب شراب را میامیز		آمیخته باش با حریفان
ما چون سرخر تو همچو پالیز		یاد تو شراب و یاد ما آب
گر مردنت آرزوست مگریز		ای غم اجلت در این قنینه‌ست
مرگ جعلست در عبربیز		مرگ نفس است در تجلی
ای ساقی همچو سرو برخیز		مجلس چمنیست و گل شکفته
ساقی چو تویی خطاست پرهیز		این جام مشعشع آنگهی شرم
غم را چو عدوی خود درآویز		ما را چو رخ خوشت برافروز
مردانه درآ و چست و سرتیز		هشتیم غزل که نوبت توست

دل پر دارم ز خواب برخیز		من از سخنان مهرانگیز
یک لحظه ز آتشم مپرهیز		ای آنک رخ تو همچو آتش
ای شیر به خون من درآمیز		شیرم ز تو جوش کرد و خون شد
مستیز به جان تو که مستیز		با یارک خود بساز پنهان
مانند قضا تو تندی و تیز		تسلیم قضا شدم ازیرا
بر گرد قبام چون فراویز		بنگر که چه خون دل گرفتست
وان فتنه خفته را مینگیز		در خشم مکن تو چشم خود را
آن نرگس پرخمار خون ریز		خود خفته نماید و نخفتست

گر چه صد ره مات گشتی مهره دیگر بباز		گر نه‌ای دیوانه رو مر خویش را دیوانه ساز
بازگرد ای مرغ گر چه خسته‌ای از چنگ باز		گر چه چون تاری ز زخمش زخمه دیگر بزن
ور ز شهری نیز یاوه با قلاوزی بساز		چند خانه گم کنی و یاوه گردی گرد شهر
گر نه چوبینست اسبت خواجه یک منزل بتاز		اسب چوبین برتراشیدی که این اسب منست
شرم بادت ای برادر زین دعای بی‌نماز		دعوت حق نشنوی آنگه دعاها می‌کنی
کی دهد بو همچو عنبر چونک سیری و پیاز		سر به سر راضی نه‌ای که سر بری از تیغ حق
بعد از آن بر عرش نه تو چاربالش بهر ناز		گر نیازت را پذیرد شمس تبریزی ز لطف

عشق دارد در تصور صورتی صورت گداز		سوی خانه خویش آمد عشق آن عاشق نواز
از در دل اندرآ تا پیشگاه جان بتاز		خانه خویش آمدی خوش اندرآ شاد آمدی
هین که با خورشید دارد ذره‌ها کار دراز		ذره ذره از وجودم عاشق خورشید توست
هر که را خورشید شد قبله چنین باشد نماز		پیش روزن ذره‌ها بین خوش معلق می‌زنند
کس نداند بر چه قولی بر چه ضربی بر چه ساز		در سماع آفتاب این ذره‌ها چون صوفیان
پای کوبان آشکار و مطربان پنهان چو راز		اندرون هر دلی خود نغمه و ضربی دگر
جزوهای ما در او رقصان به صد گون عز و ناز		برتر از جمله سماع ما بود در اندرون
چون تو محمودی نیامد همچو من دیگر ایاز		شمس تبریزی تویی سلطان سلطانان جان

خوردنی و خواب نی اندر هوای دلفروز		عاشقان را شد مسلم شب نشستن تا به روز
جمله شب می‌گداز و جمله شب خوش می‌بسوز		گر تو یارا عاشقی ماننده این شمع باش
در میان آن خزان باشد دل عاشق تموز		غیر عاشق دان که چون سرما بود اندر خزان
عاشقانه نعره‌ای زن عاشقانه فوز فوز		گر تو عشقی داری ای جان از پی اعلام را
در ببند اندر خلاء و شهوت خود را بسوز		ور تو بند شهوتی دعوی عشاقی مکن
عیسی و خر در یکی آخر کجا دارند پوز		عاشق و شهوت کجا جمع آید ای تو ساده دل
چشم را از غیر شمس الدین تبریزی بدوز		گر همی‌خواهی که بویی بشنوی زین رمزها
بر تک دریای غفلت مرده ریگی تو هنوز		ور نبینی کز دو عالم برتر آمد شمس دین
تا سرافرازی شوی اندر یجوز و لایجوز		رو به کتاب تعلم گرد علم فقه گرد
عشق او زین پس نماند با مویز و جوز و کوز		جان من از عشق شمس الدین ز طفلی دور شد
زان کمانم هست عریان از لباس نقش و توز		عقل من از دست رفت و شعر من ناقص بماند
که تک آن شیر را اندرنیابد هیچ یوز		ای جلال الدین بخسپ و ترک کن املا بگو

به شب فراق سوزان تو چو شمع باش تا روز		اگر آتش است یارت تو برو در او همی‌سوز
چو لباس تو درانند تو لباس وصل می‌دوز		تو مخالفت همی‌کش تو موافقت همی‌کن
ز رباب و دف و سرنا و ز مطربان درآموز		به موافقت بیابد تن و جان سماع جانی
همه گم کننده ره را چو ستیزه شد قلاوز		به میان بیست مطرب چو یکی زند مخالف
تو یکی نه‌ای هزاری تو چراغ خود برافروز		تو مگو همه به جنگند و ز صلح من چه آید
که به است یک قد خوش ز هزار قامت کوز		که یکی چراغ روشن ز هزار مرده بهتر

مرغ دلم ز سینه پریدن گرفت باز		سیمرغ کوه قاف رسیدن گرفت باز
درسوخت دانه را و طپیدن گرفت باز		مرغی که تا کنون ز پی دانه مست بود
آن چشم روی صبح به دیدن گرفت باز		چشمی که غرقه بود به خون در شب فراق
بر غار عنکبوت تنیدن گرفت باز		صدیق و مصطفی به حریفی درون غار
امروز قند وصل گزیدن گرفت باز		دندان عیش کند شد از هجر ترش روی
تا جایگاه ناف دریدن گرفت باز		پیراهن سیاه که پوشید روز فصل
هر یک ترنج و دست بریدن گرفت باز		مستورگان مصر ز دیدار یوسفی
با تنگ‌های لعل خریدن گرفت باز		افغان ز یوسفی که زلیخاش در مزاد
در خون عاشقان بچریدن گرفت باز		آهوی چشم خونی آن شیر یوسفان
چادرکشان ز عشق دویدن گرفت باز		خاتون روح خانه نشین از سرای تن
سه پایه دماغ پزیدن گرفت باز		دیگ خیال عشق دلارام خام پز
از اصبعین خویش مزیدن گرفت باز		نظاره خلیل کن آخر که شهد و شیر
افسون و مکر دوست شنیدن گرفت باز		آن دل که توبه کرد ز عشقش ستیز شد
یک یک ستاره را شمریدن گرفت باز		بر بام فکر خفته ستان دل به عشق ما
بر زلف چون رسن بخزیدن گرفت باز		سودای عشق لولی دزد سیاه کار
بر کف قراضه‌ها بگزیدن گرفت باز		صراف ناز ناقد نقد ضمیر عشق
گوش مرا به خویش کشیدن گرفت باز		تبریز را کرامت شمس حقست و او

الفوز فی لقایک طوبی لمن یفوز		یا مکثر الدلال علی الخلق بالنشوز
گویی همه زبان شو و سر تا قدم بسوز		من آتشین زبانم از عشق تو چو شمع
چون خلوت شب آمد چون شمع برفروز		غوغای روز بینی چون شمع مرده باش
چشمم مدوز هر دم ای شیر همچو یوز		گفتم بسوز و سازش چشمم به سوی توست
این پرده را دریدی آن پرده را مدوز		ما را چو درکشیدی رو درمکش ز ما
کو پیش از این فراق در آن آب کرد پوز		ای آب زندگانی بخشا بر آن کسی
اول یجوز آمد و امروز لایجوز		اول چنان نواز و در آخر چنین گداز
تا سرو و گل بخندد در موسم عجوز		ای جان و بخت خندان در روی ما بخند
بنماید آن عجوز ز هر گوشه صد تموز		در موسم عجوز چو در باغ جان روی
گوید که راه باغ نیاموختی هنوز		گوید به باغ جان رو گویم که ره کجاست
ای عمر باد داده تو در نکته و رموز		آن سو که نکته‌ها و رموز چو جان رسد
با آن کمان دولت کو درمپیچ توز		تو غمز ما طلب کن خود رمزگو مباش
همچون بنفشه تر خوش روی پشت گوز		گر نفس پیر شد دل و جان تازه است و تر
لم تغنه المناصب و المال و الکنوز		ان لم یکن لقلبک فی ذاته غنی
کم حبه مکتمه ترصد البروز		ان کنت ذا غنی و غناک مکتم
مثلان فی الظلام فهل تدر ما تحوز		یا طالب الجواهر و الدر و الحصی
در شب مزن تو قلب که پیدا شود به روز		می‌چین تو سنگ ریزه و در زین نشیب بحر
ردا لما یضرک مدا لما یعوز		استمحن النقود به میزان صادق

تا که ببینند خلق دبدبه رستخیز		ساقی روحانیان روح شدم خیز خیز
در تن من خون نماند خون دل رز بریز		دوش مرا شاه خواند بر سر من حکم راند
باطن من صید شاه ظاهر من در گریز		با دل و جان یاغیم بی‌دل و جان می‌زیم
چونک بغرید شیر رو چو فرس خون بمیز		ای غم و اندیشه رو باده و بای غمست
سر بنهادن ز من وز تو زدن تیغ تیز		کشته شوم هر دمی پیش تو جرجیس وار
با جگر مرده ریگ ساقی جان در ستیز		تشنه ترم من ز ریگ ترک سبو گیر و دیگ
چونک روم در لحد زان قدحم کن جهیز		تا می دل خورده‌ام ترک جگر کرده‌ام
ساغر خردم سبوست من چه کنم کفجلیز		ترک قدح کن بیار ساغر زفت ای نگار
تا که ز تف تموز سوزد پرده حجیز		شمس حق و دین بتاب بر من و تبریزیان

هلا بیا شب لولی و کار هر دو بساز		برای عاشق و دزدست شب فراخ و دراز
نیم خسیس که دزدم قماشه بزاز		من از خزینه سلطان عقیق و در دزدم
که ره برند به حیلت به بام خانه راز		درون پرده شب‌ها لطیف دزدانند
بجز خزینه شاه و عقیق آن شه ناز		طمع ندارم از شب روی و عیاری
زهی چراغ که خورشید سوزی و مه ساز		رخی که از کر و فرش نماند شب به جهان
که قدر از چو تو بدری بیافت آن اعزاز		روا شود همه حاجات خلق در شب قدر
که تا خیال درآید کسی تو را انباز		همه تویی و ورای همه دگر چه بود
که من حکایت نادر همه کنم آغاز		هلا گذر کن از این پهن گوش‌ها بگشا
بپر چو باز سفیدی به سوی طبلک باز		مسیح را چو ندیدی فسون او بشنو
اگر نه تو زر سرخی چراست چندین گاز		چو نقده زر سرخی تو مهر شه بپذیر
که هر کجا که بود گنج سر کند غماز		تو آن زمان که شدی گنج این ندانستی
به تف تف و به مصلا و ذکر و زهد و نماز		بیار گنج و مکن حیله که نخواهی رست
که من جنید زمانم ابایزید نیاز		بدزدی و بنشینی به گوشه مسجد
مکن بهانه ضعف و فرومکش آواز		قماش بازده آن گاه زهد خود می‌کن
در این مقام ز تزویر و حیله طناز		خموش کن ز بهانه که حبه‌ای نخرند
که تا کمال تو یابد ز آستینش طراز		بگیر دامن اقبال شمس تبریزی

که گر تو روی بپوشی کنیم ما رو باز		به آفتاب شهم گفت هین مکن این ناز
صد آفتاب شود آن زمان سیاه و مجاز		دمی که شعشعه این جمال درتابد
کسی که دید مرا کی کند تو را اعزاز		کسی شود به تو غره که روی دوست ندید
که ابر را و تو را من درآورم به نیاز		ز گازران مگریز و به زیر ابر مرو
نگون شوی چو رخم دلبری کند آغاز		اگر چه جان و جهانی خوش به توست جهان
چه ناز می‌رسدت با من ای کمین خباز		مرا هزار جهانست پر ز نور و نعیم
حیات من بدهدشان حیات و عمر دراز		عباد را برهانم ز نان و از نانبا
بیار باده و نقل و نبات و نی بنواز		ز آفتاب گذشتیم خیز ای ناهید
به چنگ ما ده سغراق و چنگ را ده ساز		زمانه با تو نسازد تو سازوارش کن
دمی بدین دو سه مخمور بی‌نوا پرداز		نبات و جامد و حیوان همه ز تو مستند
گهیم همچو شکر بفسران گهی بگداز		حیات با تو خوشست و ممات با تو خوشست
به زیر سایه او می‌روم نشیب و فراز		چو ماه همره من شد سفر مرا حضرست
خموش باش که محمود گشت کار ایاز		ز آسمان شنوم من که عاقبت محمود

برو برو گل سرخی ولیک خارآمیز		برو برو که نفورم ز عشق عارآمیز
جدا فتاد ز جنت که بود مارآمیز		مقام داشت به جنت صفی حق آدم
ولیک تیره شود چون شود غبارآمیز		میان چرخ و زمین بس هوای پرنورست
که احتراق دهد آب گرم نارآمیز		چو دوست با عدو تو نشست از او بگریز
که ذوق خمر تو را دیده‌ام خمارآمیز		برون کشم ز خمیر تو خویش را چون موی
که اژدهاست غمت با دم شرارآمیز		ولیک موی کشان آردم بر تو غمت
بدان کمان و بدان غمزه شکارآمیز		هزار بار گریزم چو تیر و بازآیم
خیال یار به اکراه اختیارآمیز		به گردنامه سحرم به خانه بازآرد
که واقفست از این عشق زینهارآمیز		غم تو بر سفرم زیر زیر می‌خندد
که عشق را نبود صبر اعتبارآمیز		به پیش سلطنت توبه‌ام چو مسخره ایست
حدیث توبه مجنون بود فشارآمیز		سخن مگوی چو گویی ز صبر و توبه مگوی

ای دل تو آیت حق مصحف کژ خوان و مترس		عشق گزین عشق و در او کوکبه می‌ران و مترس
ری بهل و واو بهل شو همگی جان و مترس		جانوری لاجرم از فرقت جان می‌لرزی
عین گمان را تو به سر عین یقین دان و مترس		چون تو گمانی ابدا خایفی از روز یقین
رقص کنان شعله زنان برجه از این کار و مترس		در دل کان نقد زری غایبی از دیدن خود
بر مثل سایه برو باز به برهان و مترس		دل ز تو برهان طلبد سایه برهان نه تویی
سایه مخوانش تو دگر عبرت ماکان و مترس		سایه که فانی کندش طلعت خورشید بقا

گر چه ملول گشته‌ای کم نزنی ز هیچ کس		سیر نگشت جان من بس مکن و مگو که بس
ناصح ایزدی ورا کرد عتاب در عبس		چونک رسول از قنق گشت ملول و شد ترش
همنفسی خوش است خوش هین مگریز یک نفس		گر نکنی موافقت درد دلی بگیردت
ما بپزیم هم به هم ما نه کمیم از عدس		ذوق گرفت هر چه او پخت میان جنس خود
مرگ بود فراقشان مرگ که را بود هوس		من نبرم ز سرخوشان خاصه از این شکرکشان
بشکنم آن سبوی را بر سر نفس مرتبس		دوش حریف مست من داد سبو به دست من
زانک خدوک می‌شود خوان مرا از این مگس		نفس ضعیف معده را من نکنم حریف خود
زانک کمند سکر می می‌کشدم ز پیش و پس		من پس و پیش ننگرم پرده شرم بردرم
شاد شبی که باشد او بر سر کوی دل عسس		خوش سحری که روی او باشد آفتاب ما
دست نهاد بر رگم گفت ضعیف شد مجس		آمد عشق چاشتی شکل طبیب پیش من
دل همگی کباب شد سوی شراب ران فرس		گفت کباب خور پی قوت دل بگفتمش
باده منت دهم گزین صاف شده ز خاک و خس		گفت شراب اگر خوری از کف هر خسی مخور
نیست روا تیممی بر لب نیل و بر ارس		گفتم اگر بیابمت من چه کنم شراب را
آب حیات می‌کشد بازگشا از او جرس		خامش باش ای سقا کاین فرس الحیات تو
زین سببست مختفی آب حیات در غلس		آب حیات از شرف خود نرسد به هر خلف

زانک حوالی عسل نیش زنان بود مگس		سوی لبش هر آنک شد زخم خورد ز پیش و پس
جعد ویست همچو شب مجمع دزد و هر عسس		روی ویست گلستان مار بود در او نهان
ماه دوهفته‌ای شها غم نخوریم از غلس		کان زمردی مها دیده مار برکنی
جان و جهان غلام تو جان و جهان تویی و بس		بی‌تو جهان چه فن زند بی‌تو چگونه تن زند
هست اثر حمایتت گر زره‌ست وگر فرس		نصرت رستمان تویی فتح و ظفررسان تویی
صد مه و آفتاب را نور توست مقتبس		شمس تو معنوی بود آن نه که منطوی بود
عقل بر طبیبیت عرضه همی‌کند مجس		چرخ میان آب تو بر دوران همی‌زند
سجده کنان و دم زنان بهر امید هر نفس		ذره به ذره طمع‌ها صف زده پیش خوان تو
آنچ بهار می‌دهد از دم خود به خار و خس		دست چنین چنین کند لطف که من چنان دهم
خاک که آب می‌خورد ماش شدست یا عدس		خاک که نور می‌خورد نقره و زر نبات او
باز کند دهان خود درکشدش به یک نفس		رنگ جهان چو سحرها عشق عصای موسوی
چند گریز می‌کنی بازنگر که نیست کس		چند بترسی ای دل از نقش خود و خیال خود
چونک بیافت مشتری باز کند از او جرس		بس کن و بس که کمتر از اسب سقای نیستی

خیز شب را زنده دار و روز روشن نستکوس		نیم شب از عشق تا دانی چه می‌گوید خروس
روزگار نازنین را می‌دهد بر آنموس		پرها بر هم زند یعنی دریغا خواجه‌ام
نام او را طیر خوانی نام خود را اثربوس		در خروش است آن خروس و تو همی در خواب خوش
او به صورت مرغ باشد در حقیقات انگلوس		آن خروسی که تو را دعوت کند سوی خدا
خاک پای او به آید از سر واسیلیوس		من غلام آن خروسم کو چنین پندی دهد
تا نباشی روز حشر از جمله کالویروس		گرد کفش خاک پای مصطفی را سرمه ساز
گر عرب باشی وگر ترک وگر سراکنوس		رو شریعت را گزین و امر حق را پاس دار

آنچ رفت از عشق او بر ما مپرس		حال ما بی‌آن مه زیبا مپرس
ز اهتزاز آن قد و بالا مپرس		زیر و بالا از رخش پرنور بین
وز صفا و موج آن دریا مپرس		گوهر اشکم نگر از رشک عشق
هیچم از صفرا و از سودا مپرس		در میان خون ما پا درمنه
وز نگار شنگ سرغوغا مپرس		خون دل می‌بین و با کس دم مزن
تو ز کوه قاف و از عنقا مپرس		صد هزاران مرغ دل پرکنده بین
درنگر امروز و از فردا مپرس		صد قیامت در بلای عشق اوست
سر او از طبع کارافزا مپرس		ای خیال اندیش دوری سخت دور
چشم جیحون بین و از دریا مپرس		چند پرسی شمس تبریزی کی بود

وز شهان در ساعت اکرام ترس		ای دل بی‌بهره از بهرام ترس
دانه دیدی آن زمان از دام ترس		دانه شیرین بود اکرام شاه
شاد ایامی تو از ایام ترس		گر چه باران نعمتست از برق ترس
تو ز گستاخی ناهنگام ترس		لطف شاهان گر چه گستاخت کند
آن زمان از زخم خون آشام ترس		چون بخندد شیر تو ایمن مباش
چشم بادامست از بادام ترس		ای مگس دل با لب شکر مپیچ

جز صلاح الدین صلاح الدین و بس		نیست در آخرزمان فریادرس
دم فروکش تا نداند هیچ کس		گر ز سر سر او دانسته‌ای
جان‌ها بر آب او خاشاک و خس		سینه عاشق یکی آبیست خوش
کاندر آیینه زیان باشد نفس		چون ببینی روی او را دم مزن
نور گیرد عالمی از پیش و پس		از دل عاشق برآید آفتاب

مردار بوی دارد دایم دهان کرکس		ای روترش به پیشم بد گفته‌ای مرا پس
پیدا بود خبیثی در روی و رنگ ناکس		آن گفته پلیدت در روی شدت پدیدت
هین کز دهان هر سگ دریا نشد منجس		ما راست یار و دلبر تو مرگ و جسک می‌خور
بدنام کی شد آخر آن مسجد مقدس		بیت القدس اگر شد ز افرنگ پر از خوکان
بیگانه پشت باشد هر چند شد مقرنس		این روی آینه‌ست این یوسف در او بتابد
خورشید را چه نقصان گر سایه شد منکس		خفاش اگر سگالد خورشید غم ندارد
این ز اعتماد خندان وز خوف آن معبس		ضحاک بود عیسی عباس بود یحیی
زین هر دو چیست بهتر در منهج مؤسس		گفتند از این دو یا رب پیش تو کیست بهتر
که حسن ظن مجرم نگذاردش مدنس		حق گفت افضل آنست کش ظن به من نکوتر
از رشک زعفرانی یا از شماتت اطلس		تو خود عبوس گینی نه از خوف و طمع دینی
ای وای آن که در وی باشد حسد مغرس		این دو به کار ناید جز ناروا نشاید
هر کو عدوی مه شد ظلمات مر ورا بس		واهل ز دست او را تبت بس است او را
هم ننگ جمله مرغان هم حبس لیل عسعس		اعدات آفتابا می‌دان یقین خفاشند
در دیده کی بماند گر درفتد در او خس		ابتر بود عدوش وان منصبش نماند

چشم من اندرنگر از می و ساغر مپرس		دست بنه بر دلم از غم دلبر مپرس
وز ستم و ظلم آن طره کافر مپرس		جوشش خون را ببین از جگر مؤمنان
نقش تمامی بخوان پس تو ز زرگر مپرس		سکه شاهی ببین در رخ همچون زرم
حال من از عشق پرس از من مضطر مپرس		عشق چو لشکر کشید عالم جان را گرفت
جز سخن عاشقی نکته دیگر مپرس		هست دل عاشقان همچو دل مرغ از او
گر تو چو مرغی بیا برپر و از در مپرس		خاصیت مرغ چیست آنک ز روزن پرد
بیش مگو از پدر بیش ز مادر مپرس		چون پدر و مادر عاشق هم عشق اوست
چون به تنور آمدی جز که ز آذر مپرس		هست دل عاشقان همچو تنوری به تاب
سوخته پر خوشتری هیچ تو از پر مپرس		مرغ دل تو اگر عاشق این آتشست
پای دگر کژ منه خواجه از این سر مپرس		گر تو و دلدار سر هر دو یکی کرده ایت
از بصر پروحل گوهر منظر مپرس		دیده و گوش بشر دان که همه پرگلست
مجلس شاهی تو راست جز می احمر مپرس		چونک بشستی بصر از مدد خون دل
با لطف شمس حق از می و شکر مپرس		رو تو به تبریز زود از پی این شکر را

زانک نیرزد کنون خون رهی یک لکیس		ای سگ قصاب هجر خون مرا خوش بلیس
بهر لکیسی دلا سرد بود این مکیس		گنج نهان دو کون پیش رخش یک جوست
یک دم و یک رنگ باش عاشق و آن گاه پیس		عاشقی آن صنم وانگه ترس کسی
آب ز کوثر بخور خاک در او بلیس		ای دل شکرستان از نمکش شور کن
آنگه ای دل برو نقطه خالش نویس		زود بشو لوح را ز ابجد این کاف و نون
خشت گل تیره‌ای ز آب جهنم بخیس		ای حسد موج زن بحر سیاه آمدی
ای خرد دوک سار تار خیالی بریس		شمس حق و دین کشید تیغ برون از نیام

قمارخانه درآ و ز ننگ وام مترس		بیا که دانه لطیفست رو ز دام مترس
بیا بیا که حریفان تو را غلام مترس		بیا بیا که حریفان همه به گوش تواند
درآ درآ بر آن شاه خوش سلام مترس		بیا بیا به شرابی و ساقیی که مپرس
چو یار آب حیاتست از این پیام مترس		شنیده‌ای که در این راه بیم جان و سر است
بمیر پیش جمالش چو من تمام مترس		چو عشق عیسی وقتست و مرده می‌جوید
ز دست دوست فروکش هزار جام مترس		اگر چه رطل گرانست او سبک روحست
چو پخته خوار نباشی ز هیچ خام مترس		غلام شیر شدی بی‌کباب کی مانی
صبوح روح چو دیدی ز صبح و شام مترس		حریف ماه شدی از عسس چه غم داری
که گیر باده خاص و ز خاص و عام مترس		خیال دوست بیاورد سوی من جامی
که نشکند می جان روزه و صیام مترس		بگفتمش مه روزه‌ست و روز گفت خموش
بگیر جام مقیم و در این مقام مترس		در این مقام خلیلست و بایزید حریف

رویت خوش و مویت خوش و آن دیگرت بیرون خوش		ای مست ماه روی تو استاره و گردون خوش
مانند تو لیلی جان مانند من مجنون خوش		هرگز ندیدست آسمان هرگز نبوده در جهان
مانند تو موسی دلی مانند من هارون خوش		باور کند خود عاقلی در ظلمت آب و گلی
ای عیسی دوران بیا بر ما بخوان افسون خوش		ای قطب این هفت آسیا هم کان زر هم کیمیا
در سایه‌ات خوش خفته‌ام سرمست از آن افیون خوش		چون گوهری ناسفته‌ام فارغ ز خام و پخته‌ام
نک طور موسی از وله رقصان در آن هامون خوش		از نغمه تو ذره‌ها گر رقص آرد چه عجب
دیدی تو از زر و هنر بی‌خسف یک قارون خوش		ای دل برای دلخوشی زر و هنر چون می‌کشی
چون زهر مار کوهیی بنهفته در معجون خوش		باشد به صورت خوش نما راه خوشی بسته شده
پیچیده بیرون گور را در اطلس و اکسون خوش		یا همچو گور کافران پرمحنت و زخم گران
زان قامت همچون الف زان ابروی چون نون خوش		زان گوش همچون جیم تو زان چشم همچو صاد تو
کشتی و کشتی بان شدم اندر چنین جیحون خوش		شاگرد لوح جان شدم زین حرف‌ها خط خوان شدم
میزان کجا ماند مرا در عشقت ای موزون خوش		ایوان کجا ماند مرا با منجنیق کبریا
گفتی مرا چونی خوشی در حیرت بی‌چون خوش		ای مایه صد بی‌هشی دی از طریق سرکشی
کان ناخوشی‌ها خورده بد در غیبت تو خون خوش		هر ناخوشی را در قود عدل رخت گردن بزد
جان منست آن ماهیی در وی چو تو ذاالنون خوش		ای شمس تبریزی تویی کاندر جلالت صدتویی

ور زانک تو عاشق نه‌ای رو سخره می‌کن خار کش		گر عاشقی از جان و دل جور و جفای یار کش
این ننگ جان‌ها را ز خود بیرون کن و بر دار کش		جانی بباید گوهری تا ره برد در دلبری
بیزار شو زین جان هله بر وی خط بیزار کش		گاهی بود در تیرگی گاهی بود در خیرگی
مانند بلبل مست شو زو رخت بر گلزار کش		خود را مبین در من نگر کز جان شدستم بی‌اثر
چابک سوار حضرتی این کره را در کار کش		این کره تند فلک از روح تو سر می‌کشد
ننگت نمی‌آید که خر گوید تو را خروار کش		چون شهسوار فارسی خربندگی تا کی کنی
پس چون جهودان کن نشان عصابه بر دستار کش		همچون جهودان می‌زیی ترسان و خوار و متهم
بهر گشاد دیده را در دیده افکار کش		یا از جهودی توبه کن از خاک پای مصطفی

گر بستیزد برود عشق تو برهم زندش		الحذر از عشق حذر هر کی نشانی بودش
سیل درآید چو گیا هر طرفی می‌بردش		از دل و جان برکندش لولی و منبل کندش
دور شو از خیر و شرش دور شو از نیک و بدش		اوست یقین رهزن تو خون تو در گردن تو
بیست سلامت بودش درکشدش خوش خوردش		باده خوری مست شوی بی‌دل و بی‌دست شوی
هر که در این موج فتد تا لب دریا کشدش		پای در این جوی نهی تا به قیامت نرهی
دست نگیرد هنرش سود ندارد خردش		گول شود هول شود وز همه معزول شود
ای رخ تو باده هش مست کند تا ابدش		ای دم تو دام خمش بی‌گنهان را بمکش

ما ز تو شادیم همه وقت تو خوش وقت تو خوش		ای شب خوش رو که تویی مهتر و سالار حبش
دست بنه بر سر ما دست مکش دست مکش		عشق تو اندرخور ما شوق تو اندر بر ما
گر سه عدد بر سه نهی گردد شش گردد شش		ای شب خوبی و بهی جان بجهد گر بجهی
هفت فلک را بدهد خوبی و کش خوبی و کش		شش جهتم از رخ تو وز نظر فرخ تو

چون لحد و گور مغان تنگ و دل افشار و ترش		یار نخواهم که بود بدخو و غمخوار و ترش
ساعت یاری نبود خایف و فرار و ترش		یار چو آیینه بود دوست چو لوزینه بود
سخت دل و سست قدم کاهل و بی‌کار و ترش		هر کی بود عاشق خود پنج نشان دارد بد
دان مثل بیشی او سرکه بسیار ترش		ور چشمش بیش بود هم ترشی بیش کند
کی طلبد در دل و جان طبع شکربار ترش		بس کن شرح ترشان این قدری بهر نشان

آنک بجست از کفم بار دگر بگیرمش		دام دگر نهاده‌ام تا که مگر بگیرمش
گر چه گذشت عمر من باز ز سر بگیرمش		آنک به دل اسیرمش در دل و جان پذیرمش
باز روان شد از بصر تا به نظر بگیرمش		دل بگداخت چون شکر بازفسرد چون جگر
چون برسم به کوی او حلقه در بگیرمش		راه برم به سوی او شب به چراغ روی او
تا ز رخم چو زر برد بر سر زر بگیرمش		درد دلم بتر شده چهره من چو زر شده
زیر و زبر شدم چه شد زیر و زبر بگیرمش		گر چه کمر شدم چه شد هر چه بتر شدم چه شد
بند قبا گشایمش بند کمر بگیرمش		تا به سحر بپایمش همچو شکر بخایمش
کرد سفر به خواب خوش راه سفر بگیرمش		خواب شدست نرگسش زود درآیم از پسش

وگر اندررمد عاشق به کوی یار جوییدش		اگر گم گردد این بی‌دل از آن دلدار جوییدش
زهر خاری مپرسیدش در آن گلزار جوییدش		وگر این بلبل جانم بپرد ناگهان از تن
به پیش نرگس بیمار آن عیار جوییدش		اگر بیمار عشق او شود یاوه از این مجلس
به میخانه روید آن دم از آن خمار جوییدش		وگر سرمست دل روزی زند بر سنگ آن شیشه
بر خورشید برق انداز بی‌زنهار جوییدش		هر آن عاشق که گم گردد هلا زنهار می‌گویم
میان طره مشکین آن طرار جوییدش		وگر دزدی زند نقبی بدزدد رخت عاشق را
چنین خفته نیابیدش مگر بیدار جوییدش		بت بیدار پرفن را که بیداری ز بخت اوست
اشارت کرد آن پیرم که در اسرار جوییدش		بپرسیدم به کوی دل ز پیری من از آن دلبر
منم دریای پرگوهر به دریابار جوییدش		بگفتم پیر را بالله تویی اسرار گفت آری
مسلمانان مسلمانان در آن انوار جوییدش		زهی گوهر که دریا را به نور خویش پر دارد
مر اخوان صفا را گو در آن بازار جوییدش		چو یوسف شمس تبریزی به بازار صفا آمد

چه خوردست او که می‌پیچد دو نرگسدان خمارش		چه دارد در دل آن خواجه که می‌تابد ز رخسارش
چه باتابست آن گردون ز عکس بحر دربارش		چه باشد در چنان دریا به غیر گوهر گویا
مرا پیش آمد آن خواجه بدیدم پیچ دستارش		به کار خویش می‌رفتم به درویشی خود ناگه
دل و دیده بدو دادم شدم مست و سبکسارش		اگر چه مرغ استادم به دام خواجه افتادم
دلم از تیر تقدیری شد آن لحظه گرفتارش		بگفت ابروش تکبیری بزد چشمش یکی تیری
چنین بودست تعبیرش که دیدم روز بیدارش		مگر آن خواب دوشینه که من شوریده می‌دیدم
ز نور روز بگذشتی شعاع و فر انوارش		شب تیره اگر دیدی همان خوابی که من دیدم
هزاران خواجه می‌زیبد اسیر و بند دیدارش		چه خواجست این چه خواجست این بنامیزد بنامیزد
چو او بنده جهان باشد نباشد خواجگی یارش		کجا خواجه جهان باشد کسی کو بند جان باشد

بدان هاروت و ماروتت لجوجان را به بابل کش		قرین مه دو مریخند و آن دو چشمت ای دلکش
همه دیوان و پریان را به قهر اندر سلاسل کش		سلیمانا بدان خاتم که ختم جمله خوبانی
مثال نحن اعطیناک بر محروم سائل کش		برای جن و انسان را گشادی گنج احسان را
نظر را بر مشارق زن خرد را در مسائل کش		جسد را کن به جان روشن حسد را بیخ و بن برکن
چو برخواند و لا الضالین تو او را در دلایل کش		چو لب الحمد برخواند دهش نقل و می بی‌حد
چو خورشید تو را جوید چو ماهش در منازل کش		سوی تو جان چو بشتابد دهش شمعی که ره یابد
دقیقه دانی و فن را به پیش فکر عاقل کش		شراب کاس کیکاووس ده مخمور عاشق را
قبول و خلعت خود را به سوی نفس قابل کش		به اقبال عنایاتت بکش جان را و قابل کن
قتول عشق حسنت را از این مقتل به قاتل کش		اسیر درد و حسرت را بده پیغام لاتأسوا
وگر بی‌حاصلست این جان چه باشد توش به حاصل کش		اگر کافردلست این تن شهادت عرضه کن بر وی
تو وصلش ده وگر ندهی به فضلش سوی فاضل کش		کنش زنده وگر نکنی مسیحا را تو نایب کن
اذا ما زلزلت برخوان نظر را در زلازل کش		زمین لرزید ای خاکی چو دید آن قدس و آن پاکی
کسی که قول پیش آرد خطی بر قول و قایل کش		تمامش کن هلا حالی که شاه حالی و قالی

وگر برناورم فردا سر خویش از گریبانش		پریشان باد پیوسته دل از زلف پریشانش
بدزدیدست جان من برنجانش برنجانش		الا ای شحنه خوبی ز لعل تو بسی گوهر
بزن از آتش شوقت تو اندر کفر و ایمانش		گر ایمان آورد جانی به غیر کافر زلفت
که تا تنها مرا باشد پریشانی ز پنهانش		پریشان باد زلف او که تا پنهان شود رویش
چو گل پاره کنم جامه ز سودای گلستانش		منم در عشق بی‌برگی که اندر باغ عشق او
بگفتم چیست این گفتا همی‌غلطم در احسانش		در آن گل‌های رخسارش همی‌غلطید روزی دل
که تا برخواند آن عارض که استادست خط خوانش		یکی خطی نویسم من ز حال خود بر آن عارض
که بس دل در رسن بستست آن هندو ز بهتانش		ولیکن سخت می‌ترسم از آن زلف سیه کاوش
که هر دل کان رسن بیند چنان چاهست زندانش		به چاه آن ذقن بنگر مترس ای دل ز افتادن

همه مهرست و دلداری همه عیش است و آسایش		ریاضت نیست پیش ما همه لطفست و بخشایش
به ما از شهریار آید و باقی جمله آرایش		هر آنچ از فقر کار آید به باغ جان به بار آید
وگر تن هست در کاهش ببین جان را تو افزایش		همه دیدست در راهش همه صدرست درگاهش
که او یک مشت خاکی را کند در لامکان جایش		ببین تو لطف پاکی را امیر سهمناکی را
بسی جان‌های غمگینان چو طوطی شد شکرخایش		بسی کوران و ره شینان از او گشتند ره بینان
ز عشق آتش تشنه که جز خون نیست سقایش		بسی زخمست بی‌دشنه ز پنج و چار وز شش نه
زهی شادی امروزم ز دولت‌های فردایش		زهی شیرین که می‌سوزم چو از شمعش برافروزم
چرا من جمله جانستم ز عشق جسم فرسایش		چرا من خاکی و پستم ازیرا عاشق و مستم
ز زخم اوست دل چون دف دهان از ناله سرنایش		به پیش عاشقان صف صف برآورده به حاجب کف
وز او غوغاست در گردون و ناله جان ز هیهایش		از او چونست این دل چون کز او غرقست ره ره خون
بنه سر تو ز سرتیزی برای فخر بر پایش		دلا تا چند پرهیزی بگو تو شمس تبریزی

زین ساغر خندان رو جامی بچشانیدش		آن یار ترش رو را این سوی کشانیدش
با این همه بدهیدش جامی بپزانیدش		زین باده نخوردست او زان بارد و سردست او
زان زهر همی‌بارد تا جمله بدانیدش		او سرکه چرا آرد غوره ز چه افشارد
پهلوی چنین باده بالله منشانیدش		آن باده انگوری نفزاید جز کوری
زین آب خضر یک کف در حلق چکانیدش		باشد بودش سکته در گور نباید کرد

صد رحمت هر ساعت بر جانش و بر دینش		رویش خوش و مویش خوش وان طره جعدینش
شیرینتر و نادرتر زان شیوه پیشینش		هر لحظه و هر ساعت یک شیوه نو آرد
صد چین و دو صد ماچین گم گردد در چینش		آن طره پرچین را چون باد بشوراند
بر دبدبه قارون تسخر زده مسکینش		بر روی و قفای مه سیلی زده حسن او
ای چشم و چراغ من دم درکش و می‌بینش		آن ماه که می‌خندد در شرح نمی‌گنجد
صد کوه کمر بندد در خدمت تمکینش		صد چرخ همی‌گردد بر آب حیات او
رو صید و تماشا کن در شاهی شاهینش		گولی مگر ای لولی این جا به چه می‌لولی
بنشاند آن فارس جان را سپس زینش		گر اسب ندارد جان پیشش برود لنگان
مانند طبیب آید آن شاه به بالینش		ور پای ندارد هم سر بندد و سر بنهد
دیوانه شدم باری من در فن و آیینش		عشقست یکی جانی دررفته به صد صورت
تا حسن و سکون یابد جان از پی تسکینش		حسن و نمک نادر در صورت عشق آمد
تقویم طلب می‌کن در سوره والتینش		بر طالع ماه خود تقویم عجب بست او
از تابش خود سازد تجهیزش و تکفینش		خورشید به تیغ خود آن را که کشد ای جان
تا لعل شود مرمر از ضربت میتینش		فرهاد هوای او رفتست به که کندن
بشنو ز پس پرده کر و فر تحسینش		من بس کنم ای مطرب بر پرده بگو این را
لوزینه دعا گوید حلوا کند آمینش		خامش که به پیش آمد جوزینه و لوزینه

ای خسرو و ای شیرین ای نقش و خیالت خوش		ای یوسف مه رویان ای جاه و جمالت خوش
هم آتش تو نادر هم آب زلالت خوش		ای چهره تو مه وش آبست و در او آتش
ای نقش تو روحانی وی نور جلالت خوش		ای صورت لطف حق نقش تو خوشست الحق
در وصل بکوش آخر ای صبح وصالت خوش		ای مستی هوش آخر در مهر بجوش آخر
چون ماه برآ امشب ای طالع و فالت خوش		ای روز ز روی تو شب سایه موی تو
آمیخته‌ای با جان ای جور و محالت خوش		گر لطف و وصال آری ور جور و محال آری
جان گفت به گوش دل کای دل مه و سالت خوش		دل گفت مرا روزی سالی گذرد زان مه
کای فتنه جادویان ای سحر حلالت خوش		تبریز بگو آخر با غمزه شمس الدین

بس مشک نهان دارد زنهار بشوریدش		زلفی که به جان ارزد هر تار بشوریدش
هر لحظه و هر ساعت صد بار بشوریدش		در شام دو زلف او صد صبح نهان بیشست
کز وی شکفد در جان گلزار بشوریدش		آن دولت عالم را وان جنت خرم را
تا روی شود از وی خمار بشوریدش		آن باده همی‌جوشد وز خلق همی‌پوشد
نخلیست از آن خرما پربار بشوریدش		چشم و دل مریم شد روشن از آن خرما
باشد که بدید آید بسیار بشوریدش		گم گشت دل مسکین اندر خم زلف او
هر کس که از او دارد زنار بشوریدش		شمس الحق تبریزی در عشق مسیح آمد

صحت به چه دریابد بیمار به آمیزش		جانم به چه آرامد ای یار به آمیزش
دانی به چه بنشیند این بار به آمیزش		هر چند به بر گیری او را نبود سیری
الا که کند آبش خوش خوار به آمیزش		آن تشنه ده روزه کی به شود از کوزه
کامسال طرب خواهد چون پار به آمیزش		در وصل تو می‌جوید وز شرم نمی‌گوید
کای خفته بجو آخر این کار به آمیزش		کاری که کند بنده تقدیر زند خنده
زیرا که شود جامه یک تار به آمیزش		زیرا که به آمیزش یک خشت شود قصری
صد گلشن و گل گردد یک خار به آمیزش		اندر چمن عشقت شمس الحق تبریزی

جمشید تو را چاکر خورشید تو را مفرش		وقتت خوش وقتت خوش حلوایی و شکرکش
نی میوه و نی شیوه نی چرخ و مه و مه وش		بخرام بیا کاین دم والله که نمی‌گنجد
چون دیگ مجوش از غم چون ریگ بیا درکش		جز ما و تو و جامی دریا کف خوش نامی
یا رب که چه‌ها دارد زان جانب پنج و شش		زان سوی چو بگذشتم شش پنج زنش گشتم
ای باده در باده ای آتش در آتش		ناساخته افتادم در دام تو ای خوش دم
کاین نیست قرائاتی کش فهم کند اخفش		نی بس کن و نی بس کن خود را همه اخرس کن

با زهره درآ گویان در حلقه مستانش		هنگام صبوح آمد ای مرغ سحرخوانش
وان کو نبود محرم تا حشر بخسبانش		هر جان که بود محرم بیدار کنش آن دم
تا کفر به پیش آرد صد گوهر ایمانش		می‌گو سخنش بسته در گوش دل آهسته
آتش فتد اندر مه برهم زند ارکانش		یک برق ز عشق شه بر چرخ زند ناگه
آن جا چه زند کوشش آن جا چه بود دانش		آن جا که عنایت‌ها بخشید ولایت‌ها
بی‌دست برد چوگان هر گوی ز میدانش		آن جا که نظر باشد هر کار چو زر باشد
می‌آرد و می‌آرد تا حضرت سلطانش		شمس الحق تبریزی کو هر دل بی‌دل را

که باشد نور و ظلمت محو ذاتش		درون ظلمتی می‌جو صفاتش
نه در هر ظلمتست آب حیاتش		در آن ظلمت رسی در آب حیوان
ولی مشکل بود آن جا ثباتش		بسی دل‌ها رسد آن جا چو برقی
که هر دم می‌رساند شه به ماتش		خنک آن بیدق فرخ رخی را
نگشته صاف و نابسته نباتش		بسی دل‌ها چو شکر شد شکسته
هم از یاقوت خود داده زکاتش		بپوشیده ز خود تشریف فقرش
درون کعبه شد جای صلاتش		اگر رویش به قبله می‌نبینی
امان یابی چو برخوانی براتش		شب قدرست او دریاب او را
شده نالان حیاتش از مماتش		ز هجران خداوند شمس تبریز

نفیرش تلختر یا زخم تیرش		قضا آمد شنو طبل نفیرش
گلوگیر آمدت چون شهد شیرش		چو دایه این جهان پستان سیه کرد
رهد زین دایه و شیر و زحیرش		خنک طفلی که دندان خرد یافت
ز شیرش وارهانید از بشیرش		بشارت‌های غیبی شد غذااش
چه غم دارد ز منکر یا نکیرش		چو هر دم می‌رسد تلقین عشقش
ز دوزخ ایمنست و زمهریرش		چو آن خورشید بر وی سایه انداخت
که راه دین نزد این چرخ پیرش		به اقبال جوان واگشت جانی
رهید از دامگاه و دار و گیرش		بدان دارالامان و اصل خود رفت
که کرده بود بیچاره و حقیرش		رهید از بند شحنه حرص و آزی
ز غصه آجر و حجره و حصیرش		رو ای جان کز رباط کهنه جستی
کنارش گیرد آن بدر منیرش		نثارش آید از رضوان جنت
سعادت یافت آن نفس فقیرش		تماشا یافت آن چشم عفیفش
مبارک باد آن نعم المصیرش		خجسته باد باغستان خلدش

نمی‌بینم میان حاضرانش		نگاری را که می‌جویم به جانش
در این مجلس نمی‌بینم نشانش		کجا رفت او میان حاضران نیست
نمی‌بینم اثر از گلستانش		نظر می‌افکنم هر سو و هر جا
که می‌دیدم چو شمع اندر میانش		مسلمانان کجا شد نامداری
به گور اندر نپوسد استخوانش		بگو نامش که هر کی نام او گفت
به وقت مرگ شیرین شد دهانش		خنک آن را که دست او ببوسید
که کفو او نمی‌بیند جهانش		ز رویش شکر گویم یا ز خویش
که می‌گردد در این عشق آسمانش		زمینی گر نیابد شکل او چیست
مدار از گوش مشتاقان نهانش		بگو القاب شمس الدین تبریز

نپرسید او مرا بنشست خاموش		برفتم دی به پیشش سخت پرجوش
که بی‌روی چو ماهم چون بدی دوش		نظر کردم بر او یعنی که واپرس
که یعنی چون زمین شو پست و بی‌هوش		نظر اندر زمین می‌کرد یارم
که یعنی چون زمینم مست و مدهوش		ببوسیدم زمین را سجده کردم

به خون دل برآید کار درویش		شنو پندی ز من ای یار خوش کیش
دعای سوخته درویش دل ریش		یقین می‌دان مجیب و مستجابست
غنی گشتی رهیدی از کم و بیش		چو آن سلطان بی‌چون را بدیدی
ولی را بنده شو گر نیستی میش		چو اسماعیل قربان شو در این عشق
از این خامان بیهوده میندیش		چو پختی در هوای شمس تبریز

خون دل ما بخورده‌ای نوش		امروز خوش است دل که تو دوش
و امروز هزار شکل و روپوش		ای دوش نموده روی چون ماه
جان حلقه شده به پیش آن گوش		دل سجده کنان به پیش آن چشم
هش می‌خواهی ز مرد بی‌هوش		هر لحظه اشارتی که هش دار
من در تو فرودمم تو مخروش		سرنای توام مرا تو گویی
در خاک خزیده صبر چون موش		از بیم تو گشته شیر گربه
خورشید نگنجد اندر آغوش		هر ذره کنار اگر گشاید
ای ذره به نقد نسیه بفروش		خورشید چو شد تو را خریدار
ما در گفتار و دوست خاموش		باقی غزل مگو که حیفست
دریا خاموش و موج در جوش		لیکن چه کنم که رسم کهنه‌ست

چون بی‌خبری ز شور اوباش		ای خواجه تو عاقلانه می‌باش
با ناخن زشت خویش مخراش		آن چهره که رشک فخر فقرست
بت‌ها به خیال خانه متراش		آن بت به خیال درنگنجد
غیر کل و جمله چیست جز لاش		جمله بت و بت پرست چون اوست
نی دستوری که دم زنم فاش		نی فهم کنند خلق این را
ور نی نه برنج هست و نی ماش		این ماش برنج احولانست
چون پوشیدست رشک روهاش		پایان‌ها را کجا شناسند
ای دزد کفن به شب چو نباش		گر می‌دزدی ز زندگان دزد
هم حکم قضاست عاش من عاش		اما ز قضاست مات من مات
آن کس که به روز خورد خشخاش		خامش که ز شب خبر ندارد

دیوانه شود دل از ترنگش		آن مطرب ما خوشست و چنگش
کز لطف چگونه گشت رنگش		چون چنگ زند یکی تو بنگر
برجه به کنار گیر تنگش		گر تنگ آیی ز زندگانی

تا درنرود درون هر گوش		ما نعره به شب زنیم و خاموش
بر دیگ وفا نهیم سرپوش		تا بو نبرد دماغ هر خام
این شهره گلاب و خانه موش		بخلی نبود ولی نشاید
برخیز کز آن ماست سرجوش		شب آمد و جوش خلق بنشست
بر دوش ز کبر می‌زند دوش		امشب ز تو قدر یافت و عزت
بردار سماع جان بی‌هوش		یک چند سماع گوش کردیم
پیشت گله نیست هیچ مخروش		ای تن دهنت پر از شکر شد
با چرخه و دلو و چاه کم کوش		ای چنبر دف رسن گسستی
بیزار شد از شکار خرگوش		چون گشت شکار شیر جانی
گرمابه پر از نگار منقوش		خرگوش که صورتند بی‌جان
وز ناقه مرده شیر کم دوش		با نفس حدیث روح کم گوی
کاندر سر شب نهند شب پوش		از شر بگریز یار شب باش
درکش شب تیره را در آغوش		تا صبح وصال دررسیدن
از خواب شدستمان فراموش		از یاد لقای یار بی‌خواب
نعره دهلست و بانک چاووش		شب چتر سیاه دان و با وی
امشب بترست عشق از دوش		این فتنه به هر دمی فزونست
کای رحمت و آفرین بر آن روش		شب چیست نقاب روی مقصود
زیرا که سوار شد سیاووش		هین طبلک شب روان فروکوب

ای هر دو جهان غلام آن لاش		گر لاش نمود راه قلاش
جانست جهان تو یک نفس باش		ای دیده جهان و جان ندیده
جاروب نهان شدست و فراش		گردیست جهان و اندر این گرد
آن روز که بشکنی چو خشخاش		این مشعله از کجاست بینی
خون ریز و ستمگرست و اوباش		عشقی که نهان و آشکارست
من مات من الهوی فقد عاش		چون کشته شوی در او بمانی
العاشق کل سره فاش		عشقست نه زر نهان نماند
شاباش زهی جمال شاباش		لا حسن یلد حیث لا عشق

اندرآ ای آب آب زندگانی شاد باش		اندرآ ای اصل اصل شادمانی شاد باش
ورت بیند مرده هم داند که جانی شاد باش		گرت بیند زندگانی تا ابد باقی شود
تا شویم از دست و آن باقی تو دانی شاد باش		همچنین تو دم به دم آن جام باقی می‌رسان
ای نشانه شاد زی و ای نشانی شاد باش		بر نشانه خاک ما اینک نشان زخم تو
ای همای خوش لقای آن جهانی شاد باش		ای هما کز سایه‌ات پر یافت کوه قاف نیز
هم جهانی هم نهانی هم عیانی شاد باش		هم ظریفی هم حریفی هم چراغی هم شراب
می‌رسان و می‌رسان خوش می‌رسانی شاد باش		تحفه‌های آن جهانی می‌رسانی دم به دم
می‌چشان و می‌کشان خوش می‌کشانی شاد باش		رخت‌ها را می‌کشاند جان مستان سوی تو
تا زمین گوید تو را کای آسمانی شاد باش		ای جهان را شاد کرده وی زمین را جمله گنج
پرچمش آرند پیشت ارمغانی شاد باش		گر سر خوبی بخارد دلبری در عهد تو
ای ز تو حیران شده بحر معانی شاد باش		گوهر آدم به عالم شمس تبریزی تویی

در جهان هر مرد و کاری مرد کار خویش باش		ای سنایی گر نیابی یار یار خویش باش
خویشتن را پس نشان و پیش بار خویش باش		هر یکی زین کاروان مر رخت خود را رهزنند
زین دو جوی خشک بگذر جویبار خویش باش		حس فانی می‌دهند و عشق فانی می‌خرند
دست دزد از دستشان و دستیار خویش باش		می‌کشندت دست دست این دوستان تا نیستی
پرده را بردار و دررو با نگار خویش باش		این نگاران نقش پرده آن نگاران دلند
از دو عالم بیش باش و در دیار خویش باش		با نگار خویش باش و خوب خوب اندیش باش
غره آن روی بین و هوشیار خویش باش		رو مکن مستی از آن خمری کز او زاید غرور

و آنک می‌کرد او کرانه در میان آوردمش		آنک بیرون از جهان بد در جهان آوردمش
و آنک از من سر کشیدی کشکشان آوردمش		آنک عشوه کار او بد عشوه‌ای بنمودمش
از تقاضا بر تقاضا من به جان آوردمش		آنک هر صبحی تقاضا می‌کند جان را ز من
از بیابان‌ها سوی دارالامان آوردمش		جان سرگردان که گم شد در بیابان فراق
کو نشان کو مهر سلطان من نشان آوردمش		گفت جان من می‌نیایم تا بننمایی نشان
دست بسته پیش میر مهربان آوردمش		مهربانی کردن این باشد که بستم دست دزد
آنک بد در قعر دوزخ در جنان آوردمش		چونک یک گوشه ردای مصطفی آمد به دست

بر کف ساقی بدیدم در صراحی جان خویش		دوش رفتم در میان مجلس سلطان خویش
پر کنی پیمانه و نشکنی پیمان خویش		گفتمش ای جان جان ساقیان بهر خدا
حرمتت دارم به حق و حرمت ایمان خویش		خوش بخندید و بگفت ای ذوالکرم خدمت کنم
پرمی رخشنده همچون چهره رخشان خویش		ساغری آورد و بوسید و نهاد او بر کفم
آتشی افکند در من می ز آتشدان خویش		سجده کردم پیش او و درکشیدم جام را
آن می چون زر سرخم برد اندر کان خویش		چون پیاپی کرد و بر من ریخت زان سان جام چند
ز ابروی چون سنبل او پخته دیدم نان خویش		از گل رخسار او سرسبز دیدم باغ خویش
من کیم غمخوارگی را یافتم من آن خویش		بخت و روزی هر کسی اندر خراباتی روید
بوهریره دست کرده در دل انبان خویش		بولهب را دیدم آن جا دست می‌خایید سخت
بوهریره روی کرده در مه و کیوان خویش		بولهب چون پشت بود و رو نبیند هیچ پشت
بوهریره حجت خویش است و هم برهان خویش		بولهب در فکر رفته حجت و برهان طلب
تا برآرد خم دیگر ساقی از خمدان خویش		نیست هر خم لایق می هین سر خم را ببند
داستان صد هزاران مجلس پنهان خویش		بس کنم تا میر مجلس بازگوید با شما

خون انگوری نخورده باده شان هم خون خویش		عارفان را شمع و شاهد نیست از بیرون خویش
عارفان لیلی خویش و دم به دم مجنون خویش		هر کسی اندر جهان مجنون لیلی شدند
بعد از این میزان خود شو تا شوی موزون خویش		ساعتی میزان آنی ساعتی موزون این
در درون حالی ببینی موسی و هارون خویش		گر تو فرعون منی از مصر تن بیرون کنی
تا فروتر می‌روی هر روز با قارون خویش		لنگری از گنج مادون بسته‌ای بر پای جان
گفتمش چونی جوابم داد بر قانون خویش		یونسی دیدم نشسته بر لب دریای عشق
پس چو حرف نون خمیدم تا شدم ذاالنون خویش		گفت بودم اندر این دریا غذای ماهیی
چون ز چونی دم زند آن کس که شد بی‌چون خویش		زین سپس ما را مگو چونی و از چون درگذر
رو به محبوسان غم ده ساقیا افیون خویش		باده غمگینان خورند و ما ز می خوش دلتریم
هر غمی کو گرد ما گردید شد در خون خویش		خون ما بر غم حرام و خون غم بر ما حلال
ما خوش از رنگ خودیم و چهره گلگون خویش		باده گلگونه‌ست بر رخسار بیماران غم
هر زمانم عشق جانی می‌دهد ز افسون خویش		من نیم موقوف نفخ صور همچون مردگان
عشق نقدم می‌دهد از اطلس و اکسون خویش		در بهشت استبرق سبزست و خلخال و حریر
گفتمش آری ولیک از ماه روزافزون خویش		دی منجم گفت دیدم طالعی داری تو سعد
نحس اکبر سعد اکبر گشت بر گردون خویش		مه کی باشد با مه ما کز جمال و طالعش

ساقی دیوانگانی همچو می دیوانه باش		ساقیا بی‌گه رسیدی می بده مردانه باش
وان کز این میدان بترسد گو برو در خانه باش		سر به سر پر کن قدح را موی را گنجا مده
بعد از آن خواهی وفا کن خواه رو بیگانه باش		چون ز خود بیگانه گشتی رو یگانه مطلقی
گر چنان دریات باید بی‌صدف دردانه باش		درهای باصدف را سوی دریا راه نیست
شمع را تهدید کن کای شمع چون پروانه باش		بانگ بر طوفان بزن تا او نباشد خیره کش
کای مبارک کاسه سر عشق را پیمانه باش		کاسه سر را تهی کن وانگهی با سر بگو
عشق را محکم بگیر و ساکن این لانه باش		لانه تو عشق بودست ای همای لایزال

چو ز تیر تست بنده بکشد کمان آتش		شده‌ام سپند حسنت وطنم میان آتش
چه بسوخت اندر آتش که نگشت جان آتش		چو بسوخت جان عاشق ز حبیب سر برآرد
بنگر به سینه من اثر سنان آتش		بمسوز جز دلم را که ز آتشت به داغم
که ز سوخته بیابد شررش نشان آتش		که ستاره‌های آتش سوی سوخته گراید
چو درخت خشک گردد نبود جز آن آتش		غم عشق آتشینت چو درخت کرد خشکم
که خلیل عشق داند به صفا زبان آتش		خنک آنک ز آتش تو سمن و گلشن بروید
که خلیل مالک آمد به کفش عنان آتش		که خلیل او بر آتش چو دخان بود سواره
که درآ در آتش ما بجه از جهان آتش		سحری صلای عشقت بشنید گوش جانم
دهن پرآتش من سخن از دهان آتش		دل چون تنور پر شد که ز سوز چند گوید

وگر از غمزه جادو برد ایمان رسدش		به شکرخنده اگر می‌ببرد جان رسدش
با چنین عز و شرف ملک سلیمان رسدش		لشکر دیو و پری جمله به فرمان ویند
کر و فر شرف یوسف کنعان رسدش		صد هزاران دل یعقوب حزین زنده بدوست
گر پرد با پر جان جانب کیوان رسدش		لب عیسی صفتش مرده به دم زنده کند
گر جهان زیر و زبر کرد به طوفان رسدش		نوح وقتیست که عشق ابدی کشتی اوست
ید بیضا و عصایی شده ثعبان رسدش		عشق او گرد برانگیخت ز دریای عدم
با چنین لقمه دهی شهرت لقمان رسدش		جملگی تشنه دلان قوت از او می‌یابند

ور رخش طعنه زند بر گل تر می‌رسدش		گر لب او شکند نرخ شکر می‌رسدش
ور ستاند گرو از قرص قمر می‌رسدش		گر فلک سجده برد بر در او می‌سزدش
جهت خدمت او بست کمر می‌رسدش		ور شه عقل که عالم همگی چاکر اوست
گر پی هیبتش افکند سپر می‌رسدش		شاه خورشید که بر زنگی شب تیغ کشید
همچو پرگار دوانست به سر می‌رسدش		گر عطارد ز پی دایره و نقطه او
گر ندارد سر دیدار بشر می‌رسدش		آن جمالی که فرشته نبود محرم او
نکند ور بکند زیر و زبر می‌رسدش		کار و بار ملکانی که زبردست شدند
که از این‌ها بگذر چیز دگر می‌رسدش		می‌شمردم من از این نوع شنودم ز فلک

بوک این همت ما جانب بستان کشدش		آن که مه غاشیه زین چو غلامان کشدش
آنک جان از مدد رحمت جانان کشدش		گر چه جان را نبود قوت این گستاخی
ور سقط می‌شنود از بن دندان کشدش		هر دم از یاد لبش جان لب خود می‌لیسد
تا بقا لطف کند جانب ایشان کشدش		جانب محو و فنا رخت کشیدند مهان
تا که آن یوسف جان در شکرستان کشدش		ای بسا جان که چو یعقوب همی زهر چشد
گر چه چون ماه بود چرخ به میزان کشدش		هر کسی کو بتر از وی خرد فخر کند
آن نظر زود سوی گوهر انسان کشدش		هر که در دیده عشاق شود مردمکی
کفر آید بر او جانب ایمان کشدش		کافر زلف وی آن را که ز راهش ببرد
هر کی او باده کشد باده بدین سان کشدش		شمس تبریز مرا عشق تو سرمست کند

نفس اگر سر بکشد گوش کشان می‌کشدش		بر ملک نیست نهان حال دل و نیک و بدش
وگرش او ندهد جان ز کی باشد مددش		جان دل اصل دل و اصل دلت فصل دلست
تو مگیر آن کرم وان دهش بی‌عددش		دل ز دردش چه خوشی‌ها و طرب‌ها دارد
که مشرف شدم از طوق حیات ابدش		ملک الموت برید از دلم آن روز طمع
کاروانی که غم عشق خدا راه زدش		برد سود دو جهان و آنچ نیاید به زبان
سرو آزادی او کرد که بخشید قدش		سوسن استایش او کرد کز او یافت زبان
گل از او جامه دراند که برافروخت خدش		بلبل آن را بستاید که زبانش آموخت
که بهار کرمش بازنبخشید صدش		کیست کو دانه اومید در این خاک بکاشت
آفتاب کرم تو به کرم می‌پزدش		میوه تلخ و ترش خام طمع بود ولی
چه زیان کرد از آن شاه که جان شد جسدش		آفتاب از پی آن سجده که هر شام کند
روش بخشد که بمیرد مه چرخ از حسدش		همه شب سجده کنان می‌رود و وقت سحر
هر یکی حور شود مونس گور و الحدش		هر که امروز کند شهوت خود را در گور
کند آن اسب لگدکوب نکال از لگدش		هر کی او اسب دواند به سوی گمراهی
که تمامش کند و شرح دهد هم صمدش		بهل ابتر تو غزل را به ازل حیران باش

خویش را غیر مینگار و مران از در خویش		من توام تو منی ای دوست مرو از بر خویش
تا چو حیران بزنم پای جفا بر سر خویش		سر و پا گم مکن از فتنه بی‌پایانت
مکش ای دوست تو بر سایه خود خنجر خویش		آن که چون سایه ز شخص تو جدا نیست منم
سایه‌ها را بنواز و مبر از گوهر خویش		ای درختی که به هر سوت هزاران سایه‌ست
برگشا طلعت خورشیدرخ انور خویش		سایه‌ها را همه پنهان کن و فانی در نور
بر سر تخت برآ پا مکش از منبر خویش		ملک دل از دودلی تو مخبط گشتست
تاج را گوهر نو بخش تو از گوهر خویش		عقل تاجست چنین گفت به تثمیل علی

مرگ و جسک نو فتاد اندر سرش		اندک اندک راه زد سیم و زرش
می‌گریزد خواجه از شور و شرش		عشق گردانید با او پوستین
اندک اندک خشک شد چشم ترش		اندک اندک روی سرخش زرد شد
راند عشق لاابالی از درش		وسوسه و اندیشه بر وی در گشاد
چون بریده شد رگ بیخ آورش		اندک اندک شاخ و برگش خشک گشت
سست شد در عاشقی بال و پرش		اندک اندک دیو شد لاحول گو
رفت وجد و حالت خرقه درش		اندک اندک گشت صوفی خرقه دوز
در برش زین پس نیاید دلبرش		عشق داد و دل بر این عالم نهاد
کآمد اندر پا و افتاد اکثرش		زان همی‌جنباند سر او سست سست
گر بنوشد برجهاند ساغرش		بهر او پر می‌کنم من ساغری
بشنود آواز الله اکبرش		دست‌ها زان سان برآرد کآسمان
درکشان اندر حدیث دیگرش		میر ما سیرست از این گفت و ملول
هر کی شد کشته چه خوف از خنجرش		کشته عشقم نترسم از امیر
بر چه می‌لرزد صدف بر گوهرش		بترین مرگ‌ها بی‌عشقی است
تا نگردد خشک شاخ اخضرش		برگ‌ها لرزان ز بیم خشکی اند
تا بنربایند گوهر از برش		در تک دریا گریزد هر صدف
بعد از آن چه آب خوش چه آذرش		چون ربودند از صدف دانه گهر
در به باطن درگشاده منظرش		آن صدف بی‌چشم و بی‌گوش است شاد
بر سر ره خضر آید رهبرش		گر بماند عاشقی از کاروان
لیک می‌خندد خر اندر آخرش		خواجه می‌گرید که ماند از قافله
لاجرم سرگین خر شد عنبرش		عشق را بگذاشت و دم خر گرفت
لاجرم شد خرمگس سرلشکرش		ملک را بگذاشت و بر سرگین نشست
که همی خارش دهد همچون گرش		خرمگس آن وسوسه‌ست و آن خیال
وانمایم شاخ‌های دیگرش		گر ندارد شرم و واناید از این
گاو خیزد با سه شاخ از محشرش		تو مکن شاخش چو مرد اندر خری

ور ندادی نقش بی‌جان را مکش		آنک جانش داده‌ای آن را مکش
کای یگانه اهل ایمان را مکش		آن دو زلف کافر خود را بگو
چند روزی ماه تابان را مکش		آفتابا روی خود جلوه مکن
بازگرد و جمله مرغان را مکش		چون تو سیمرغی به قاف ذوالجلال
جز قباد و شاه خاقان را مکش		در میان خون هر مسکین مرو
از سر غیرت تو دربان را مکش		گر مرا دربان عشقت بار داد
شرط نبود هیچ مهمان را مکش		گر فضولم من که مهمان توام
شیشه مشکن مست میدان را مکش		مست میدانم ز می‌دانم خراب
بازگشتم باز سلطان را مکش		شمس تبریزی تویی سلطان من

تو عزیزی صد چو ما گو خوار باش		چون تو شادی بنده گو غمخوار باش
کارهای عاشقان گو زار باش		کار تو باید که باشد بر مراد
بنده چون منصور گو بر دار باش		شاه منصوری و ملکت آن توست
نوشخوارم در رهت گو خار باش		اشتر مستم نجویم نسترن
هر چه خواهی گفت گو اسرار باش		نشنوم من هیچ جز پیغام او
از جمال یار برخوردار باش		ای دل آن جایی تو باری که ویست
ای تن وامانده تو بیمار باش		او طبیبست و به بیماران رود
ثانی اثنین برو در غار باش		بر امید یار غار خلوتی
مهرها می‌کار و در ایثار باش		بر امید داد و ایثار بهار
گم شو از دزد و در آن انبار باش		خرمنا بر طمع ماه بانمک
لب ببند از گفت و کم گفتار باش		بهر نطق یار خوش گفتار خویش

در گلستان همچو سرو آزاد باش		آن مایی همچو ما دلشاد باش
در گشاد دل چو عشق استاد باش		چون ز شاگردان عشقی ای ظریف
داد از او بستان امیرداد باش		گر غمی آید گلوی او بگیر
تن میان خلق گو آحاد باش		جان تو مستست در بزم احد
گه ز هجرش کوه کن فرهاد باش		گاه با شیرین چو خسرو خوش بخند
گه چو بلبل نال و خوش فریاد باش		گه نشاط انگیز همچون گلشنش
چون گلش عنبر فشاند باد باش		پیش سروش چون خرامد خاک باش
در جهان کهنه نوبنیاد باش		حاصل اینست ای برادر چون فلک
سر درون و شادمان و راد باش		در میان خارها چون خارپشت

وای ما ای وای ما از عقل و هوش		عقل آمد عاشقا خود را بپوش
یا شوم از ننگ تو بی‌چشم و گوش		یا برو از جمع ما ای چشم و عقل
یا درآ در دیگ ما با ما بجوش		تو چو آبی ز آتش ما دور شو
مرده شو با موج و با دریا مکوش		گر نمی‌خواهی که خردت بشکند
سر مپیچ و رطل مردان را بنوش		گر بگویی عاشقم هست امتحان
همچو چنگم بی‌خبر من از خروش		می‌خروشم لیکن از مستی عشق
هم تو ساقی هم تو می هم می فروش		شمس تبریزی مرا کردی خراب

جان شیرینم فدای آن ترش		اندرآمد شاه شیرینان ترش
کس کند باور گل خندان ترش		چشم کژبین را بگفتم کژ مبین
کس نماند در همه زندان ترش		در هر آن زندان که درتابد رخش
میوه‌ای اندر همه بستان ترش		گرد باغش گشتم و والله نبود
می‌نماید خویش در دیوان ترش		در حرم خندان بود سلطان ولیک
انگبین و شکر و ایمان ترش		گر تو مرد مؤمنی باور مکن
نسبتی دارد به بادنجان ترش		منکر ار باشد ترش نبود عجب

آنچ از جهان فزونست اندر جهان درآرش		روی تو جان جانست از جان نهان مدارش
جان گرد توست گردان می‌دار بی‌قرارش		ای قطب آسمان‌ها در آسمان جان‌ها
در خویش می‌نگنجد از خویشتن برآرش		همچون انار خندان عالم نمود دندان
تا اختیار دارم کی باشم اختیارش		نگذارد آفتابش یک ذره اختیارم
آن جا که باد جنبد آن جا بود غبارش		از خاک چون غباری برداشت باد عشقم
کز عشق خاکیان را بر می‌کشد بهارش		در خاک تیره دانه زان رو به جنبش آمد
هم باغ و هم نهالش چون من در انتظارش		هم بدر و هم هلالش هم حور و هم جمالش
نامش نعوذبالله والله که نیست یارش		جامش نعوذبالله دامش نعوذبالله
از وی شکفت جانم بر وی بود نثارش		من همچو گلبنانم او همچو باغبانم
لرزان که تا نیفتم الا که در کنارش		چون برگ من ز بالا رقصان به پستی آیم
پرده دریست کارش نی سرسریست کارش		حیله گریست کارش مهره بریست کارش
بگذار تا بخارد بی‌محرمی مخارش		می‌خارد این گلویم گویم عجب نگویم

ور چرخ سرکش آید بر همدگر زنیمش		گر جان به جز تو خواهد از خویش برکنیمش
ور قلعه‌ها درآید ویرانه‌ها کنیمش		گر رخت خویش خواهد ما رخت او دهیمش
ور این فلک سر آمد ما چشم روشنیمش		گر این جهان چو جانست ما جان جان جانیم
عالم درخت زیتون ما همچو روغنیمش		بیخ درخت خاکست وین چرخ شاخ و برگش
ما بر طریق خدمت مانند آهنیمش		چون عشق شمس تبریز آهن ربای باشد

مستانه شد حدیثش پیچیده شد زبانش		سرمست شد نگارم بنگر به نرگسانش
آن کس که مست گردد خود این بود نشانش		گه می‌فتد از این سو گه می‌فتد از آن سو
من مستم و نترسم از چوب شحنگانش		چشمش بلای مستان ما را از او مترسان
برجه بگیر زلفش درکش در این میانش		ای عشق الله الله سرمست شد شهنشه
جان بر سرش فشانم پرزر کنم دهانش		اندیشه‌ای که آید در دل ز یار گوید
وان شیوه‌هاش یا رب تا با کیست آنش		آن روی گلستانش وان بلبل بیانش
بگذر ز نقش و صورت جانش خوشست جانش		این صورتش بهانه‌ست او نور آسمانست
پس این جهان مرده زنده‌ست از آن جهانش		دی را بهار بخشد شب را نهار بخشد

من دم دهم فلان را تو درربا کلاهش		می‌گفت چشم شوخش با طره سیاهش
چون بر سر چه آید تو درفکن به چاهش		یعقوب را بگویم یوسف به قعر چاهست
حاجی چو در ره آید ما خود زنیم راهش		ما شکل حاجیانیم جاسوس و رهزنانیم
با نعل بازگونه چون ماه و چون سپاهش		ما شاخ ارغوانیم در آب و می‌نماییم
هرگز کی دید دنبه بی‌دام در گیاهش		روباه دید دنبه در سبزه زار و می‌گفت
از دام بی‌خبر بد آن خاطر تباهش		وان گرگ از حریصی در دنبه چون نمک شد
بس نیست ای برادر آن ابلهی گناهش		ابله چو اندرافتد گوید که بی‌گناهم
کابله شدن بیرزد حسن و جمال و جاهش		ابله کننده عشقست عشقی گزین تو باری
آن پای گاو باشد کافسون اوست کاهش		پای تو درد گیرد افسون جان بر او خوان
خود حلق کی گشاید بی‌آه غصه کاهش		حلق تو درد گیرد همراه دم پذیرد
چون ما ز دست رفتیم از پای گاه جاهش		تا پیشگاه عشقش چون باشد و چه باشد
که سوخت جان ما را آن نقش کارگاهش		تا چه جمال دارد آن نادره مطرز
با او که مکر و حیله تلقین کند الهش		ز اندیشه می‌گذارم تا خود چه حیله سازم
وان را که عقل گم شد از کی بود پناهش		آن کس که گم کند ره با عقل بازگردد
چه عقل و بند و پندش چه جان و آه آهش		نی ما از آن شاهیم ما عقل و جان نخواهیم
ای رفته لاابالی در خون نیکخواهش		مستی فزود خامش تا نکته‌ای نرانی

وان جان که هست این جان وین عقل مستعارش		آن مه که هست گردون گردان و بی‌قرارش
وین اختیارها را بشکسته اختیارش		هر لحظه اختیاری نو نو دهد به جان‌ها
من در جهان ندانم جز چشم پرخمارش		من جسم و جان ندانم من این و آن ندانم
وان لطف توبه سوزش وان خلق چون بهارش		آن روی همچو روزش وان رنگ دلفروزش
آخر چه جای توبه با عشق توبه خوارش		عشقش بلای توبه داده سزای توبه
ماییم و دامن او بگرفته استوارش		چون دوست و دشمن او هستند رهزن او
چون گوش دوست داری می‌بوس گوشوارش		از عشق جام و دورش شاید کشید جورش
ور نه کجا رسد کس در حد و در شمارش		من حلقه‌های زلفش از عشق می‌شمارم
جانیش بخش آخر ای کشته زار زارش		لطفش همی‌شمارم دل با دم شمرده

روحیست بی‌مکان و سر تا قدم مکانش		روحیست بی‌نشان و ما غرقه در نشانش
خواهی که تا بدانی یک لحظه‌ای مدانش		خواهی که تا بیابی یک لحظه‌ای مجویش
چون آشکار جویی محجوبی از نهانش		چون در نهانش جویی دوری ز آشکارش
پاها دراز کن خوش می‌خسب در امانش		چون ز آشکار و پنهان بیرون شدی به برهان
وانگه چه رحمت آید از جان و از روانش		چون تو ز ره بمانی جانی روانه گردد
درتاز درجهانش اما نه در جهانش		ای حبس کرده جان را تا کی کشی عنان را
زیرا حسد نگوید از حرص ترجمانش		بی‌حرص کوب پایی از کوری حسد را
و آخر ز بهر سه نان تا کی خوری سنانش		آخر ز بهر دو نان تا کی دوی چو دونان

بی‌چهره خوش او در خوش هزار ناخوش		در عشق آتشینش آتش نخورده آتش
خون چون میست جوشان بنشین شراب می‌چش		دل از تو شرحه شرحه بنشین کباب می‌خور
ای دل در این کشاکش بنشین و باده می‌کش		گوشی کشد مرا می گوشی دگر کشد وی
ای عشق بردریدی این هفت را از آن شش		هفت اخترند عامل در شش جهت ولیکن
گه چون مهم گذاران در عشق یار مه وش		گاهی چو آفتابم سرمایه بخش صد مه
کز آفتاب دارد پرهیز چشم اعمش		گر منکری گریزد از عشق نیست نادر
وجه الولاء حقاء من عبرتی منقش		صدغ الوفاء حقاء من فقدکم مشوش
الاذن لیس یلقن حادیک کیف ینعش		القلب لیس یلقی نادیک کیف یصبر

برهم زنیم کار تو را همچو کار خویش		صد سال اگر گریزی و نایی بتا به پیش
گر شیر شرزه باشی ور سفله گاومیش		مگریز که ز چنبر چرخت گذشتنیست
چون پر شود تهی شود آخر ز زخم نیش		تن دنبلیست بر کتف جان برآمده
بر عشق حق بچفسد بی‌صمغ و بی‌سریش		ای شاد باطلی که گریزد ز باطلی
هم آخر آرد او را یا روز یا شبیش		گز می‌کنند جامه عمرت به روز و شب
زفت آمد این سوار بر این اسب پشت ریش		بیچاره آدمی که زبونست عشق را
کان عشق راست کشتن عشاق دین و کیش		خاموش باش و در خمشی گم شو از وجود

چشم جهانم چشم جهانم تا که بدیدم چشم سیاهش		آینه‌ام من آینه‌ام من تا که بدیدم روی چو ماهش
تا که برآمد تا که برآمد بر که جودی خیل و سپاهش		چرخ زمین شد چرخ زمین شد جنت مأوی راحت جان‌ها
چون نشود شه چون نشود شه آنک تو باشی پشت و پناهش		پشت قوی شد پشت قوی شد اختر دولت عدل و عنایت
سبزتر آمد سبزتر آمد از همه جاها کشت و گیاهش		شوره زمینی شوره زمینی کز تو کشد او آب بهاری
گشت گروگان گشت گروگان ماه و سما را زلف سیاهش		روی چو ماهت روی چو ماهت بست گرو دی با مه و اختر
چون بنشورد چون بنشورد آن مجنون کش شد سر ماهش		سلسله جنبان سلسله جنبان گشت برادر این دل مجنون
کیست مبارک کیست مبارک آن که ببیند هم ز پگاهش		دم مزن ای جان دم مزن ای جان برخور کآمد روز مبارک

می‌نکنی باورم کاسه بگیر و بنوش		مستی امروز من نیست چو مستی دوش
گفت خرد الوداع بازنیایم به هوش		غرق شدم در شراب عقل مرا برد آب
چونک ز سر رفت دیگ چونک ز حد رفت جوش		عقل و خرد در جنون رفت ز دنیا برون
با سرمستان مپیچ هیچ مگو رو خموش		این دل مجنون مست بند بدرید و جست
کز سوی هفتم فلک دوش شنیدم خروش		صبحدم از نردبان گفت مرا پاسبان
وی اسد آن ثور را شاخ بگیر و بدوش		گفت زحل زهره را زخمه آهسته زن
شیر فلک را نگر گشته ز هیبت چو موش		خون شده بین از نهیب شیر به پستان ثور
جلوه کن ای ماه رو چند کنی روی پوش		گرم کن ای شیر تک چند گریزی چو سگ
گوش گشا سوی چرخ ای شده چشم تو گوش		چشم گشا شش جهت شعشعه نور بین
بنگر در نقش گر تا برهی از نقوش		بشنو از جان سلام تا برهی از کلام
صافم و آزاد نو بنده دردی فروش		گفتمش ای خواجه رو هر چه شود گو بشو
دانه و دام تو را هست شکاری وحوش		ترس و امید تو را هست حواله به عقل
با من از این‌ها مگو کار توست آن بکوش		دردی دردش مرا چون به حمایت گرفت

دست عنایت نهاد بر سر مهجور خویش		باز درآمد طبیب از در رنجور خویش
تا جگر او کشید شربت موفور خویش		بار دگر آن حبیب رفت بر آن غریب
ساقی وحدت بماند ناظر و منظور خویش		شربت او چون ربود گشت فنا از وجود
نیست عسل خواره را چاره ز زنبور خویش		نوش ورا نیش نیست ور بودش راضیم
فتنه شد آن آفتاب بر رخ مستور خویش		این شب هجران دراز با تو بگویم چراست
ور نه ببستی نقاب بر رخ مشهور خویش		غفلت هر دلبری از رخ خود رحمتست
خلعت وصلت بپوش بر تن این عور خویش		عاشق حسن خودی لیک تو پنهان ز خود
در دل و جان‌ها فکند پرورش نور خویش		شکر که خورشید عشق رفت به برج حمل
باز به میقات وصل آمد بر طور خویش		شکر که موسی برست از همه فرعونیان
عازر از افسون او حشر شد از گور خویش		عیسی جان دررسید بر سر عازر دمید
بر همه شان عرضه کرد خاتم و منشور خویش		باز سلیمان رسید دیو و پری جمع شد
باده گویا بنه بر لب مخمور خویش		ساقی اگر بایدت تا کنم این را تمام

بازگشادیم خوش بال و پر جان خویش		باز فرود آمدیم بر در سلطان خویش
بر سر گردون زدیم خیمه و ایوان خویش		باز سعادت رسید دامن ما را کشید
هدهد جان بازگشت سوی سلیمان خویش		دیده دیو و پری دید ز ما سروری
یوسف جان برگشاد جعد پریشان خویش		ساقی مستان ما شد شکرستان ما
چون بود آن کس که دید دولت خندان خویش		دوش مرا گفت یار چونی از این روزگار
شکر که من یافتم در بن دندان خویش		آن شکری را که هیچ مصر ندیدش به خواب
قند و شکر می‌خوریم در شکرستان خویش		بی‌زر و سر سروریم بی‌حشمی مهتریم
صنعت آن زرگری رو به سوی کان خویش		تو زر بس نادری نیست کست مشتری
عمر درازی نهاد یار به دوران خویش		دور قمر عمرها ناقص و کوته بود
رو رو ای دل بجو زر به حرمدان خویش		دل سوی تبریز رفت در هوس شمس دین

حسن تو از حد گذشت شیوه گری گو مباش		ما به سلیمان خوشیم دیو و پری گو مباش
جان زرینم بس است مهر زری گو مباش		هست درست دلم مهر تو ای حاصلم
چاکری او خوش است ملک و سری گو مباش		عشق کدام آتش است کو همه را دلکش است
خشک لبم دار تو هیچ تری گو مباش		برکن از کار تو دست به یک بار تو
همره مردان عشق ماده نری گو مباش		جان من از جان عشق شد همگی کان عشق
سایه آن نخل بس باروری گو مباش		سایه تو پیش و پس جان مرا دسترس
از تو مرا غیر این پرده دری گو مباش		جان صفا شمس دین از تبریزی چو چین

زین شکرستان برو هست کس این جا ترش		خواجه چرا کرده‌ای روی تو بر ما ترش
تو ز کجا آمدی ابرو و سیما ترش		در شکرستان دل قند بود هم خجل
گر نپری بر فلک منگر بالا ترش		بر فلک آن طوطیان جمله شکر می‌خورند
هیچ بود در وصال وقت تماشا ترش		رستم میدان فکر پیش عروسان بکر
هر کی خورد دوغ هست امشب و فردا ترش		هر کی خورد می صبوح روز بود شیرگیر
تو به کجا دیده‌ای طبله حلوا ترش		مؤمن و ایمان و دین ذوق و حلاوت بود
جنس رود سوی جنس ترش رود با ترش		این ترشی‌ها همه پیش تو زان جمع شد
گر چه بود نیشکر نبود الا ترش		والله هر میوه‌ای کو نپزد ز آفتاب
روز دو سه صبر به مذهب تو با ترش		سوزش خورشید عشق صبر بود صبر کن
غوره که در سایه ماند هست سر و پا ترش		هر کی ترش بینیش دانک ز آتش گریخت
در صف دعوی چو شیر وقت تقاضا ترش		دعوه دل کرده‌ای وعده وفا کن مباش
کرده عتابش عبس خواند مر او را ترش		بنگر در مصطفی چونک ترش شد دمی
گه گه قاصد کند مردم دانا ترش		خامش و تهمت منه خواجه ترش نیست لیک
در ادب کودکان باشد لالا ترش		او چو شکر بوده است دل ز شکر پر ولیک

شیر خورد خون من ذوق من از خوردنش		چون بزند گردنم سجده کند گردنش
هین که هزاران هزار منت آن بر منش		هین هله شیر شکار پنجه ز من برمدار
خام منم ای نگار که نتوان پختنش		پخته خورد پخته خوار خام خورد عشق یار
در تو درآویخته همچو دهل می‌زنش		ای تو دهلزن به قل بنده تو را چون دهل
عشق تو داوود توست موم شده آهنش		گوش همه سرخوشان عشق کشد کش کشان
چونک برهنه شود چرخ دهد مخزنش		دل همه مال و عقار خرج کند در قمار
پرتو نور کمال کرد چنین الکنش		دل ز سخن مال مال خواست زدن پر و بال

توبه کنان توبه را سیل ببردست دوش		باز درآمد ز راه بیخود و سرمست دوش
شد ز بلندی عشق چرخ فلک پست دوش		گرز برآورد عشق کوفت سر عقل را
مرغ ظریف از قفس شکر که وارست دوش		دولت نو شد پدید دام جهان را درید
نک به زمین گاه خاک سهل برون جست دوش		آنچ به هفت آسمان جست فرشته و نیافت
مرغ پراشکسته‌ای سینه او خست دوش		آنک دل جبرئیل از کف او خسته بود
عاشق بی‌دست و پا گردن او بست دوش		عقل کمالی که او گردن شیران شکست
سایه بی‌سایه‌ای دید دراشکست دوش		از شرر آفتاب شیشه گردون نکفت
بعد فراق دراز خفیه بپیوست دوش		ماه که چون عاشقان در پی خورشید بود
گشت عیان تا که عشق کوفت بر او دست دوش		آنک در او عقل و وهم می‌نرسد از قصور
چند خیال عدم آمد در هست دوش		هر چه بود آن خیال گردد روزی وصال
شد سر و گوشت بلند از سخن پست دوش		خامش باش ای دلیل خامشیت گفتنست

سست گمان بوده‌ای عاقبت کار خویش		خواجه غلط کرده‌ای در صفت یار خویش
های اگر دیدیی روی چو گلنار خویش		در هوس گلرخان سست زنخ گشته‌ای
تا تو بلنگی ز بیم از ره و رفتار خویش		راه زنان عشق را مرگ لقب کرده‌اند
هستم از آن حلقه من سیر ز گفتار خویش		گوش بنه تا که من حلقه به گوشت کنم
چون ز توام می‌رسد تحفه دلدار خویش		پیش من آ که خوشم تا به برت درکشم

توبه کنان توبه را سیل ببردست دوش		یار درآمد ز باغ بیخود و سرمست دوش
توبه صدساله را یار دراشکست دوش		عاشق صدساله‌ام توبه کجا من کجا
خلوت و توبه شکست مست برون جست دوش		باده خلوت نشین در دل خم مست شد
محتسب عقل را دست فروبست دوش		ولوله در کو فتاد عقل درآمد که داد

یوسف کنعان رسید جانب یعقوب خویش		باز درآمد طبیب از در ایوب خویش
دید که خود بود دل خانه محبوب خویش		بهر سفر سوی یار خانه برانداخت دل
آنچ بگفت او منم طالب و مطلوب خویش		دل چو فنا شد در او ماند وی او کشف شد
شکر که موسی نمود معجزه خوب خویش		شکر که عیسی رسید عازر ما زنده شد
شکر که عاشق رسید در کنف خوب خویش		شکر که موسی برست از همه فرعونیان
در دل و جان‌ها فکند آتش و آشوب خویش		شکر که خورشید عشق از سوی مشرق بتافت
شکر که طالب رهید از غم دلکوب خویش		شکر که ساقی غیب شست به می جمله عیب

آن منست او هی مبریدش		جان منست او هی مزنیدش
مثل ندارد باغ امیدش		آب منست او نان منست او
سرخی سیبش سبزی بیدش		باغ و جنانش آب روانش
شمع دلست او پیش کشیدش		متصلست او معتدلست او
سر کشد این جا سر ببریدش		هر که ز غوغا وز سر سودا
کاسه سکبا پیش نهیدش		هر که ز صهبا آرد صفرا
خام بیاید هم بپزیدش		عام بیاید خاص کنیدش
جانب شادی داد نویدش		نک شه هادی زان سوی وادی
شاخ نباتی تا به مزیدش		داد زکاتی آب حیاتی
زحمت برد او تا طلبیدش		باده چو خورد او خامش کرد او

مراست ملک سلیمان چو نقد گشت عیانش		ز هدهدان تفکر چو دررسید نشانش
که تخت او نظرست و بصیرتست جهانش		پری و دیو نداند ز تختگاه بلندش
که هیچ مرغ نداند به وهم خویش زبانش		زبان جمله مرغان بداند او به بصیرت
ولیک نقد نیابی که بو بری سوی کانش		نشان سکه او بین به هر درست که نقدست
که عشق پیش درآید درآورد به میانش		مگر که حلقه رندان بی‌نشان تو ببینی
وگر نه کیست ز مردان که او کشید کمانش		ز تیر او بود آن دل که برپرید از آن سو
همان شراب مقدم تو پر کن و برسانش		کسی که خورد شرابش ز دست ساقی عشقش
دغل میار تو ساقی مده از این و از آنش		از آنک هیچ شرابی خمار او ننشاند
چگونه بنده نباشد به هر دمی دل و جانش		ز شمس مفخر تبریز باده گشت وظیفه

به دوستگانی اول تمام شد کارش		تمام اوست که فانی شدست آثارش
خراب کرده خراباتیی به یک بارش		مرا دلیست خراب خراب در ره عشق
چنان فتاد که خواهی بیا و بردارش		بگو به عشق بیا گر فتاده می‌خواهی
ز شعله‌ها که بسوزی ز سوز اسرارش		میا به پیش ز درش ببین که می‌ترسم
که سیل سیل روانست اشک دربارش		وگر بگیردت آتش به سوی چشم من آ
ز اشک بنده ببینی به وقت رفتارش		حدیث موسی و سنگ و عصا و چشمه آب
صلای صحت و دولت ز چشم بیمارش		برآر بانگ و بگو هر کجا که بیماریست
صلای بینش و دانش ز بخت بیدارش		برآ به کوه و بگو هر کجا که خفته دلیست
که در دو کون نگنجد فروغ انوارش		که نور من شرح الله صدره شمعیست

که عشق هست براق خدای می‌تازش		ندا رسید به عاشق ز عالم رازش
چو آب لطف بجوشید ز آتش نازش		تبارک الله در خاکیان چه باد افتاد
ز عشق آنک درآید به چنگل بازش		گرفت شکل کبوتر ز ماه تا ماهی
ز عشق زرگر ما و ز لذت گازش		گرفت چهره عشاق رنگ و سکه زر
چه دید مرغ دل از ما ز چیست پروازش		در آن هوا که هوا و هوس از او خیزد
که بست شهپر او را کی برد انگازش		گهی که مرغ دل ما بماند از پرواز
که شرم دار ز یار و ز عشق طنازش		مگو که غیرت هر لحظه دست می‌خاید
که هر چه بند کند او تو را براندازش		ز غیرتش گله کردم به خنده گفت مرا

دمی چو جان مجرد رویم در بر عیش		سری برآر که تا ما رویم بر سر عیش
زهی خدا که کند مرگ را پیمبر عیش		ز مرگ خویش شنیدم پیام عیش ابد
به روز عید بزادیم ما ز مادر عیش		به نام عیش بریدند ناف هستی ما
که عیش صورت چون حلقه ایست بر در عیش		بپرس عیش چه باشد برون شدن زین عیش
ز عکس ایشان این پرده شد مصور عیش		درون پرده ز ارواح عیش صورت‌هاست
که خاک بر سر آن زر که نیست درخور عیش		وجود چون زر خود را به عیش ده نه به غم
کیش به چرخ درآورد تاب اختر عیش		بگویمت که چرا چرخ می‌زند گردون
کیش به رقص درآورد نور گوهر عیش		بگویمت که چرا بحر موج در موجست
که داد بوی بهشتش نسیم عنبر عیش		بگویمت که چرا خاک حور و ولدان زاد
که تا ورق ورق آیی سبک ز دفتر عیش		بگویمت که چرا باد حرف حرف شدست
که گرد کست و عروسی بگیرد جا در عیش		بگویمت که چرا شب تتق فروآویخت
به یک دو لعب فرومانده‌ام به شش در عیش		بگفتمی سر پنج و چهار و هفت ولیک

چه باده‌هاست بتم را در آن کدوی ترش		شکست نرخ شکر را بتم به روی ترش
که نیست در همه اجزاش تای موی ترش		به قاصد او ترشست و به جان شیرینش
که هست دلبر شیرین دوای خوی ترش		هزار خمره سرکه عسل شدست از او
حلاوت عجبی یافت‌های و هوی ترش		زهای و هوی ترش‌های ماش خنده گرفت
که جوی شیر و شکر شد روان به سوی ترش		ترش چگونه نخندد به زیر لب چو شنید
میان جوی عسل چیست آن سبوی ترش		ربود سیل ویم دوش و خلق نعره زنان
خمار نیست چرا بودش آرزوی ترش		پریر یار مرا جست کان ترش رو کو
چرا کند شکرقند جست و جوی ترش		شتاب و تیز همی‌رفت کو به کو پی من
که تا ز جایزه شیرین کند گلوی ترش		گرفته طبله حلوا و بنده را جویان
همیشه شیرین باشد یقین عدوی ترش		عجب نباشد اگر قصد او فنای منست
ز رشک چون تو شکاریست رنگ و بوی ترش		غلط مکن ترشی نی برای دفع توست
ز رشک روی عروس است روی شوی ترش		ز رشک جاه امیرست روترش دربان
به جان تو که گذر کن ز گفت و گوی ترش		هزار خانه چو زنبور پرعسل داری

دل خراب طپیدن گرفت از آغازش		شنو ز سینه ترنگاترنگ آوازش
ز دست رفت دل من چو دید سر بازش		به بر گرفت رباب و ز سر نهاد کله
کلابه ظاهر و پنهان ز چشم قزازش		دل از بریشم او چون کلابه گردانست
که تند می‌رسد آواز عقل پردازش		دو سه بریشم از این ارغنون فروتر گیرد
ولیک فعل غبار تنست غمازش		بدانک تن چو غبارست و جان در او چون باد
که ذره ذره به رقص آمدست از آوازش		غبار جان بود و می‌رسد دگر جانی
تنور و نان چه کند آنک دید خبازش		جهان تنور و در آن نان‌های رنگارنگ
فدات جانم هر جا که هست بنوازش		ز سینه نیست سماع دل و ز بیرون نیست
که هست مه را چیزی ز لطف پروازش		شبی به طنز بگفتم دلا به مه بنگر
چراغکی که بود شب شراراندازش		چو آفتاب نهان شد به جای او بنهند
که دل ز غیرت شه واقفست و از نازش		به هر دو دست دل از ماه چشم خود بگرفت

که هر دو آب حیاتست پخته و خامش		مباد با کس دیگر ثنا و دشنامش
که باد تا به ابد جان‌های ما جامش		خمار باده او خوشترست یا مستی
مرا مپرس ز عدل و ز لطف و انعامش		ستم ز عدل ندانم ز مستی ستمش
حریف مرغ وفا کرد دانه و دامش		جفای او که روان گریزپای مرا
کشید جانب اقبال کام و ناکامش		بسی بهانه روانم نمود تا نرود
نشان نماند او را که بشنود نامش		طرب نخواهد آن کس که درد او بشناخت

روا بود که رساند به اصل دل دارش		چو رو نمود به منصور وصل دلدارش
بسوخت عقل و سر و پایم از کلهوارش		من از قباش ربودم یکی کلهواری
چه خارخار و طلب در دلست از آن خارش		شکستم از سر دیوار باغ او خاری
سزد که زخم کشد از فراق سگسارش		چو شیرگیر شد این دل یکی سحر ز میش
به دست عشق وی آمد شکال و افسارش		اگر چه کره گردون حرون و تند نمود
به جام عشق گرو شد ردا و دستارش		اگر چه صاحب صدرست عقل و بس دانا
کشان کشان بکشیدش نداد زنهارش		بسا دلا که به زنهار آمد از عشقش
به عور گفتم درجه به جو برون آرش		به روز سرد یکی پوستین بد اندر جو
فتاده بود همی‌برد آب جوبارش		نه پوستین بود آن خرس بود اندر جو
به دست خرس بکرد آن طمع گرفتارش		درآمد او به طمع تا به پوست خرس رسید
چه دور و دیر بماندی به رنج و پیکارش		بگفتمش که رها کن تو پوستین بازآ
که نیست امید رهایی ز چنگ جبارش		بگفت رو که مرا پوستین چنان بگرفت
خلاص نیست از آن چنگ عاشق افشارش		هزار غوطه مرا می‌دهد به هر ساعت
چه حاجتست بر عقل طول طومارش		خمش بس است حکایت اشارتی بس کن

چو تشنه تو باشد که باشد سقایش		دلی کز تو سوزد چه باشد دوایش
دکان تو جوید لب قندخایش		چو بیمار گردد به بازار گردد
مکن دل چو آهن مران از لقایش		تویی باغ و گلشن تویی روز روشن
عجب چند داری برون سرایش		به درد و به زاری به اندوه و خواری
چه سود و چه راحت ز سایه همایش		مها از سر او چو تو سایه بردی
بگیرد ملالی ز جان و ز جایش		چو یک دم نبیند جمال و جلالت
چمن بی‌زبانی بگوید ثنایش		جهان از بهارش چو فردوس گردد
فزایش که بخشد رخ جان فزایش		جواهر که بخشد کف بحر خویش
ز نور تو باشد بقا و فنایش		جهان سایه توست روش از تو دارد
از این طاس غربت بیا درربایش		منم مهره تو فتاده ز دستت
که تا راز گوید لب دلگشایش		بگیرم ادب را ببندم دو لب را

یا رب آن می بهست یا جامش		مست گشتم ز ذوق دشنامش
آن سقط‌های تلخ آشامش		طرب افزاترست از باده
بلک از عشق محنت دامش		بهر دانه نمی‌روم سوی دام
نور بخشد شبش چو ایامش		آن مهی که نه شرقی و غربیست
تا به معدن کشد به ناکامش		خاک آدم پر از عقیق چراست
حلقه گوش ساز پیغامش		گوهر چشم و دل رسول حقست
هم از آن سر بود سرانجامش		تن از آن سر چو جام جان نوشد
پیش حسن ولی انعامش		سرد شد نعمت جهان بر دل
نی تو ترکی درافکن از بامش		شیخ هندو به خانقاه آمد
خاص او را بریز بر عامش		کم او گیر و جمله هندوستان
گر چه بالاست نحس شد نامش		طالع هند خود زحل آمد
می بد را چه سود از جامش		رفت بالا نرست از نحسی
حسد و کینه نیست اعلامش		بد هندو نمودم آینه‌ام
از برون نیست جنگ و آرامش		نفس هندوست و خانقه دل من
یک سپید و دگر سیه فامش		بس که اصل سخن دو رو دارد

من بی‌توبه را به کس مفروش		توبه من درست نیست خموش
رحمت خویش را از او بمپوش		بنده عیب ناک را بمران
لب ببسته همی‌زنیم خروش		تو سمیع ضمیر و فکری و ما
پیش تصویر توست خدمت کوش		هر غم و شادیی که صورت بست
گه پلنگش کنی و گاهی موش		نقش تسلیم گشته پیش قلم
همچو دیگند هر یکی در جوش		می‌نماید فسرده هر چیزم
ذره ذره چو مرغ مرزنگوش		می‌زند نعره‌های پنهانی
می‌گشاید خدا شما را گوش		وقت آمد که بشنوید اسرار
در رسند از رواق ازرق پوش		وقت آمد که سبزپوشان نیز

وان شکرش گشته چو سرکا ترش		آمد آن خواجه سیماترش
یا که به بیرون خوش و با ما ترش		با همگان روترش است ای عجب
با همه خوش با من تنها ترش		از کرم خواجه روا نیست این
آن رخ خوش طلعت زیبا ترش		زین بگذشتیم دریغست و حیف
وی ز تو شیرین شده هر جا ترش		ای ز تو خندان شده هر جا حزین
یار همی‌خندد و لالا ترش		شاد زمانی که نهان زیر لب
که نبود روی تو فردا ترش		گر ترشی این دم شرطی بنه
هیچ بود قاعده حلوا ترش		بهر خدا قاعده نو منه
دید کسی باغ و تماشا ترش		این ترشی در چه و زندان بود
هیچ نگشت آن گل رعنا ترش		یوسف خوبان چو به زندان بماند
کز چه نه‌ای ای شه و مولا ترش		تا به سخن آمد دیوار و در
کی هلدم رحمت بالا ترش		گفت اگر غرقه سرکا شوم
غرقه شود در می و صهبا ترش		می‌دهم عشق و ندیمی کند
میمنه که نیست بدان جا ترش		دست فشان روح رود مست تا
کت نهلد فضل موفا ترش		بس کن و در شهد و شکر غوطه خور

ظلام فی ظلام من فراق الحب قد اغطش		علی الله ای مسلمانان از آن هجران پرآتش
کما حوت الشقی الیوم فی ارض الفلاینبش		چو دور افتاد ماهی جان ز بحر افتاد در حیله
اذا ما الحوت زال الماء لا تعجب بان تعطش		عجب نبود اگر عاشق شود بی‌جان در این هجران
متی یمتاز عین الشمس من عین له اعمش		اگر منکر شود مردی ز سوز عاشق سوزان
فراش من لهیب النار من تحت الفتی یفرش		چو فرش وصل بردارد شفا از منزل عاشق
یبرد ذاک و البستان و الفردوس یستنعش		که تا پیغام آن یوسف بدین یعقوب عشق آید
الی تبریز یستسعی و فی تبریز یستفتش		دلم در گوش من گوید ز حرص وصل شمس الدین

کل خد ببینکم مخدش		کل عقل بوصلکم مدهش
دردیش خوشتر است یا صافش		مست گشتم ز طعنه و لافش
مثل الترک عینه اخفش		بصر العقل من جلالتکم
هر که او دم زند ز اوصافش		کر شوم تا بلندتر گوید
صاحب الحشر کیف لا ینعش		شارب الخمر کیف لا یسکر
گشت پرگل ز قاف تا قافش		زان دمی کو دمید در عالم
مسکن لیس فیه یستوحش		مسکن الروح حول عزته
چو کشد بوی مشک از نافش		اندرآید سپهر تا زانو
و انتهی من مکانه المرعش		من اتاه الی الخلود اتی
کالفتی یافتم ز ایلافش		جان برید از جهان و عذرش این

بیا که سرو روانی به بوستان سماع		بیا بیا که تویی جان جان جان سماع
بیا که چون تو ندیدست دیدگان سماع		بیا که چون تو نبودست و هم نخواهد بود
هزار زهره تو داری بر آسمان سماع		بیا که چشمه خورشید زیر سایه تست
یکی دو نکته بگویم من از زبان سماع		سماع شکر تو گوید به صد زبان فصیح
برون ز هر دو جهانست این جهان سماع		برون ز هر دو جهانی چو در سماع آیی
گذشته است از این بام نردبان سماع		اگر چه بام بلندست بام هفتم چرخ
سماع از آن شما و شما از آن سماع		به زیر پای بکوبید هر چه غیر ویست
کنار درکشمش همچنین میان سماع		چو عشق دست درآرد به گردنم چه کنم
همه به رقص درآیند بی‌فغان سماع		کنار ذره چو پر شد ز پرتو خورشید
که باز ماند ز عشق لبش دهان سماع		بیا که صورت عشقست شمس تبریزی

هزار شمع منور به خاندان سماع		بیا بیا که تویی جان جان جان سماع
بیا که ماه تمامی در آسمان سماع		چو صد هزار ستاره ز تست روشن دل
بیا که بوالعجبی نیک در جهان سماع		بیا که جان و جهان در رخ تو حیرانست
بیا که چون تو زری را ندید کان سماع		بیا که بی تو به بازار عشق نقدی نیست
ز بام خویش فروکن تو نردبان سماع		بیا که بر در تو شسته‌اند مشتاقان
که شاهدیست نهانی در این دکان سماع		بیا که رونق بازار عشق از لب تست
که باز ماند ز عشق لبش دهان سماع		بیار قند معانی ز شمس تبریزی

که گردد آدمی غمخوار فارغ		مدارم یک زمان از کار فارغ
مبادا هیچ کس ای یار فارغ		چو فارغ شد غم او را سخره گیرد
ولیکن نیست در اسرار فارغ		قلندر گر چه فارغ می‌نماید
همه گل گشت و گشت از خار فارغ		ز اول می‌کشد او خار بسیار
سلیمان شد شد از انبار فارغ		چو موری دانه‌ها انبار می‌کرد
از او گیرند و او ز ایثار فارغ		چو دریاییست او پرکار و بی‌کار
روان در را و از رفتار فارغ		قلندر هست در کشتی نشسته
ز کشتی و ز دریابار فارغ		در این حیرت بسی بینی در این راه
نشسته احمقی بسیار فارغ		به یاد بحر مست از وهم کشتی

نیکوست حال ما که نکو باد حال باغ		امروز روز شادی و امسال سال لاغ
چشم من و تو روشن بی‌روی زشت زاغ		آمد بهار و گفت به نرگس به خنده گل
سبزه‌ست و لاله زار و چمن کوری کلاغ		گل نقل بلبلان و شکر نقل طوطیان
گفت این هوس پزند همه منبلان راغ		با سیب انار گفت که شفتالویی بده
جانی نه کز دلست ترقیش نه از دماغ		شفتالوی مسیح به جان می‌توان خرید
بشنو که بر رسول نباشد به جز بلاغ		باغ و بهار هست رسول بهشت غیب
کز پیش آفتاب برفتست میغ و ماغ		در آفتاب فضل گشا پر و بال نو
مستسقیان خاک از این فیض کرده کاغ		چندان شراب ریخت کنون ساقی ربیع
فارغ ز بهمنست و ز کانون زهی مساغ		خورشید ما مقیم حمل در بهار جان
خاریدن آرزوست ندارم بدو فراغ		سر همچنین بجنبان یعنی سر مرا
کبست خاک را و فلک را دو صد چراغ		امروز پایدار که برپاست ساقیی
دل داغ داغ بود و رهانیده شد ز داغ		گه آب می‌نماید و گه آتشی کز او
گو چیغ چیغ می‌کن و گو چاغ چاغ چاغ		غم چیغ چیغ کرد چو در چنگ گربه موش
گردن چو دوک گشت این حرف چون پناغ		آتش بزن به چرخه و پنبه دگر مریس

گویند صبح نبود شام تو را دروغ		گویند شاه عشق ندارد وفا دروغ
بعد از فنای جسم نباشد بقا دروغ		گویند بهر عشق تو خود را چه می‌کشی
چون چشم بسته گشت نباشد لقا دروغ		گویند اشک چشم تو در عشق بیهده‌ست
زان سو روان نباشد این جان ما دروغ		گویند چون ز دور زمانه برون شدیم
جمله خیال بد قصص انبیا دروغ		گویند آن کسان که نرستند از خیال
ره نیست بنده را به جناب خدا دروغ		گویند آن کسان که نرفتند راه راست
بی‌واسطه نگوید مر بنده را دروغ		گویند رازدان دل اسرار و راز غیب
وز لطف بنده را نبرد بر سما دروغ		گویند بنده را نگشایند راز دل
با اهل آسمان نشود آشنا دروغ		گویند آن کسی که بود در سرشت خاک
با پر عشق برنپرد بر هوا دروغ		گویند جان پاک از این آشیان خاک
آن آفتاب حق نرساند جزا دروغ		گویند ذره ذره بد و نیک خلق را
جز حرف و صوت نیست سخن را ادا دروغ		خاموش کن ز گفت وگر گویدت کسی

خر او می‌کند ز کنجد کاغ		عیسی روح گرسنه‌ست چو زاغ
از چه روغن کشیم بهر چراغ		چونک خر خورد جمله کنجد را
شد جهان تیره رو ز میغ و ز ماغ		چونک خورشید سوی عقرب رفت
بر جبین خزان و دی نه داغ		آفتابا رجوع کن به محل
از تو سرسبز خاک و خندان باغ		آفتابا تو در حمل جانی
از تو گردد بهار گرم دماغ		آفتابا چو بشکنی دل دی
آنچ این آفتاب کرد ابلاغ		آفتابا زکات نور تو است
چون تو را دیده بود او مازاغ		صد هزار آفتاب دید احمد
کو ز بحر حیات دید اسباغ		زان نگشت او بگرد پایه حوض
که عبارت ز تست تنگ مساغ		آفتابت از آن همی‌خوانم
باغ برداشت بزم و مجلس و لاغ		مژده تو چو درفکند بهار
کرده سیران خاک استفراغ		کرده مستان باغ اشکوفه
حله‌ها و پدید نیست پناغ		حله بافان غیب می‌بافند
چون خدا را ز کار نیست فراغ		کی گذارد خدا تو را فارغ
رنگ جامه هزار و یک صباغ		صد هزاران بنا و یک بنا
پوست‌ها را علاج او دباغ		نغزها را مزاج او مایه
سیم و زر را کفایتش صواغ		لعل‌ها را درخش او صیقل
نطق حس پیششان چو بانگ کلاغ		بلبلان ضمیر خود دگرند
آنک بیرون بود ز باغ و ز راغ		بس که همراز بلبلان نبود

چون شتران رو به رو پوز نهاده در علف		ما دو سه رند عشرتی جمع شدیم این طرف
چون شتران فکنده لب مست و برآوریده کف		از چپ و راست می‌رسد مست طمع هر اشتری
زانک به پستی‌اند و ما بر سر کوه بر شرف		غم مخورید هر شتر ره نبرد بدین اغل
ور چه کنند عف عفی غم نخوریم ما ز عف		کس به درازگردنی بر سر کوه کی رسد
کشتی نوح کی بود سخره غرقه و تلف		بحر اگر شود جهان کشتی نوح اندرآ
آنک لدیغ غم بود حصه اوست وااسف		کان زمردیم ما آفت چشم اژدها
ما خوش و نوش و محترم مست طرب در این کنف		جمله جهان پرست غم در پی منصب و درم
زود بگو رباعیی پیش درآ بگیر دف		مست شدند عارفان مطرب معرفت بیا
تا که شوند سرفشان بید و چنار صف به صف		باد به بیشه درفکن در سر سرو و بید زن
جنبش کی کند سرش از دم و باد لاتخف		بید چو خشک و کل بود برگ ندارد و ثمر
کوست به فعل یک به یک نیست ضعیف و مستخف		چاره خشک و بی‌مدد نفخه ایزدی بود
یافت ز نفخ ایزدی مرده حیات مؤتنف		نخله خشک ز امر حق داد ثمر به مریمی
پیشه عشق برگزین هرزه شمر دگر حرف		ابله اگر زنخ زند تو ره عشق گم مکن
وز تبریز یاد کن کوری خصم ناخلف		چون غزلی به سر بری مدحت شمس دین بگو

چون شتران رو به رو پوز نهاده در علف		ما دو سه مست خلوتی جمع شدیم این طرف
چون شتران مست لب سست فکنده کرده کف		هر طرفی همی‌رسد مست و خراب جوق جوق
زانک بوادی اندرند ما سر کوه بر شرف		خوش بخورید کاشتران ره نبرند سوی ما
ور چه که عف عفی کنند غم نخوریم ما ز عف		گر چه درازگردن‌اند تا سر کوه کی رسند
کشتی نوح کی بود سخره آفت و تلف		بحر اگر شود جهان کشتی نوح اندریم
ما خوش و نوش و محترم مست خرف در این کنف		جمله جهان پرست غم در پی منصب و درم
آنک اسیر غم بود حصه اوست وااسف		کان زمردیم ما آفت چشم مار غم
زود بگو رباعیی پیش درآ بگیر دف		مطرب عارفان بیا مست شدند عارفان
تا که شوند سرفشان شاخ درخت صف به صف		باد به بیشه درفکن بر سر هر درخت زن
عشق حیات جان بود مرده بود دگر حرف		ابله اگر زنخ زند تو ره عشق گم مکن
از تبریز یاد کن کوری خصم ناخلف		چون غزلی به سر بری مدحت شمس دین بگو

کز ترش رویی همی‌رنجد دلارام ظریف		گر تو تنگ آیی ز ما زوتر برون رو ای حریف
می‌نماید دشمنی‌ها بر رخ تو لیف لیف		گر همی انکار خود پنهان کنی بر روی تو
از جمال او که نامش کرد رومی نیف نیف		روز گردک بر رخ داماد می‌باشد نشان
ور بر اسب فضل بنشیند کجا دارد ردیف		چون خداوند شمس دین چوگان زند یارش کجاست
چون یکی کاسه پرآش و بر سر او یک رغیف		خوان و بزم هر دو عالم نزد بزم شمس دین
از کمال و حرمت شهر شهنشاه شریف		وان رغیف و آش و کاسه صدقه تبریز دان

تشنه خون خودم آمد وقت مصاف		باده نمی‌بایدم فارغم از درد و صاف
تا سر بی‌تن کند گرد تن خود طواف		برکش شمشیر تیز خون حسودان بریز
تا بخورد خاک و ریگ جرعه خون از گزاف		کوه کن از کله‌ها بحر کن از خون ما
ور نه شکافد دلم خون بجهد از شکاف		ای ز دل من خبیر رو دهنم را مگیر
سلطنت و قهرمان نیست چنین دست باف		گوش به غوغا مکن هیچ محابا مکن
جان چو کبریت را بر چه بریدند ناف		در دل آتش روم لقمه آتش شوم
هر دو یکی می‌شویم تا نبود اختلاف		آتش فرزند ماست تشنه و دربند ماست
چونک شود هیزم او چک چک نبود ز لاف		چک چک و دودش چراست زانک دورنگی به جاست
تشنه دل و رو سیه طالب وصل و زفاف		ور بجهد نیم سوز فحم بود او هنوز
هیزم گوید که تو سوخته‌ای من معاف		آتش گوید برو تو سیهی من سپید
کرده میان دو یار در سیهی اعتکاف		این طرفش روی نی وان طرفش روی نی
نی سوی شاهنشهی بر طرفی چون سجاف		همچو مسلمان غریب نی سوی خلقش رهی
بر فلکش ره نبود ماند بر آن کوه قاف		بلک چو عنقا که او از همه مرغان فزود
پشت خمی همچو لام تنگ دلی همچو کاف		با تو چه گویم که تو در غم نان مانده‌ای
تا نکشم آب جو تا نکنم اغتراف		هین بزن ای فتنه جو بر سر سنگ آن سبو
دور ز جنگ و خلاف بی‌خبر از اعتراف		ترک سقایی کنم غرقه دریا شوم
قالبشان چون عروس خاک بر او چون لحاف		همچو روان‌های پاک خامش در زیر خاک

جغد نیم بر خراب هیچ ندارم طواف		کعبه جان‌ها تویی گرد تو آرم طواف
چون فلکم روز و شب پیشه و کارم طواف		پیشه ندارم جز این کار ندارم جز این
پیش بت من سجود گرد نگارم طواف		بهتر از این یار کیست خوشتر از این کار چیست
برد عرب رخت من برد قرارم طواف		رخت کشیدم به حج تا کنم آن جا قرار
تشنه وصل توام کی بگذارم طواف		تشنه چه بیند به خواب چشمه و حوض و سبو
کعبه شفیعم شود چونک گزارم طواف		چونک برآرم سجود بازرهم از وجود
حاجی دیوانه‌ام من نشمارم طواف		حاجی عاقل طواف چند کند هفت هفت
گفت بسی کرد او گرد عذارم طواف		گفتم گل را که خار کیست ز پیشش بران
گفت بهل تا کند گرد شرارم طواف		گفت به آتش هوا دود نه درخورد توست
بر سر و رو می‌کند گرد غبارم طواف		عشق مرا می‌ستود کو همه شب همچو ماه
همچو قدح می‌کند گرد خمارم طواف		همچو فلک می‌کند بر سر خاکم سجود
طرفه که بر گرد من کرد شکارم طواف		خواجه عجب نیست اینک من بدوم پیش صید
همچو جنازه مبا بر سر چارم طواف		چار طبیعت چو چار گردن حمال دان
ور نه نبودی بر این تیره دیارم طواف		هست اثرهای یار در دمن این دیار
ور نه نبودی چنین گرد قمارم طواف		عاشق مات ویم تا ببرد رخت من
نی چو حشیشم بود گرد بهارم طواف		سرو بلندم که من سبز و خوشم در خزان
تا نکنی بی‌سپر گرد حصارم طواف		از سپه رشک ما تیر قضا می‌رسد
تا که کنم همچو گرد گرد سوارم طواف		خشت وجود مرا خرد کن ای غم چو گرد
تا نه چو تابه شود بر سر نارم طواف		بس کن و چون ماهیان باش خموش اندر آب

ز مرغزار برون آ و صف‌ها بشکاف		بیا بیا که تویی شیر شیر شیر مصاف
ز هر چه از تو بلافند صادقست نه لاف		به مدحت آنچ بگویند نیست هیچ دروغ
به سلطنت تو نشسته ملوک بر اطراف		عجب که کرت دیگر ببیند این چشمم
ولیک دیده ز هجرت نه روشنست نه صاف		تو بر مقامه خویشی وز آنچ گفتم بیش
برو تو غیرت بافنده پرده‌ها می‌باف		شعاع چهره او خود نهان نمی‌گردد
ولیک آتش من کی رها کند اوصاف		تو دلفریب صفت‌های دلفریب آری
فدا بکردم جانی و جان جان به مصاف		چو عاشقان به جهان جان‌ها فدا کردند
هزار کعبه جان را بگرد تست طواف		اگر چه کعبه اقبال جان من باشد
که کودکان به شکم در غذا خورند از ناف		دهان ببسته‌ام از راز چون جنین غمم
خطای مست بود پیش عقل عقل معاف		تو عقل عقلی و من مست پرخطای توام
که نیست مست تو را رطل‌ها و جره کفاف		خمار بی‌حد من بحرهای می‌خواهد
که نیست موضع سیمرغ عشق جز که قاف		بجز به عشق تو جایی دگر نمی‌گنجم
چو دم زنم ز غمت از مت و از آلاف		نه عاشق دم خویشم ولیک بوی تست
اگر هزار بخوانند سوره ایلاف		نه الف گیرد اجزای من به غیر تو دوست
که گوش من نگشاید به قصه اسلاف		به نور دیده سلف بسته‌ام به عشق رخت
فتاده آتش او در دکان این نداف		منم کمانچه نداف شمس تبریزی

وی چشم و چراغ و یار عاشق		ای مونس و غمگسار عاشق
از بهر تن نزار عاشق		ای داروی فربهی و صحت
بربوده دل و قرار عاشق		ای رحمت و پادشاهی تو
در واسطه یادگار عاشق		ای کرده خیال را رسولی
کی بیند کار و بار عاشق		آن را که به خویش بار ندهی
آن ناله زار زار عاشق		از جذب و کشیدن تو باشد
آن حیله گری و کار عاشق		تعلیم و اشارت تو باشد
آن رفتن راهوار عاشق		از راه نمودن تو باشد
وی پند تو گوشوار عاشق		ای بند تو دلگشای عاشق
در دیده شرمسار عاشق		دیرست که خواب شب نمانده است
از معده لقمه خوار عاشق		دیرست که اشتها برفتست
از چهره لاله زار عاشق		دیرست که زعفران برستست
دریا کردی کنار عاشق		دیرست کز آب‌های دیده
چاره گر و غمگسار عاشق		زین‌ها چه زیانش چون تو باشی
وان دانگ کنی نثار عاشق		صد گنج فروشیش به دانگی
آرایش و افتخار عاشق		ای لاف ابیت عند ربی
نه چرخ به اختیار عاشق		لو لاک لما خلقت الافلاک
برهان و سخن گزار عاشق		بس کن که عنایتش بسنده است

دررسد در حین مدد از ساقی صهبای عشق		گر خمار آرد صداعی بر سر سودای عشق
مژده انافتحنا دردمد سرنای عشق		ور بدرد طبل شادی لشکر عشاق را
زان شکرهایی که روید هر دم از نی‌های عشق		زهر اندر کام عاشق شهد گردد در زمان
ابر را در حین بسوزد برق جان افزای عشق		یک زمان ابری بیاید تا بپوشد ماه را
بانگ‌های رعد بینی می‌زند سقای عشق		در میان ریگ سوزان در طریق بادیه
یا صلا درده به سوی قامت و بالای عشق		ساقیا از بهر جانت ساغری بر خلق ریز
قبه‌های موج خیزد آن دم از دریای عشق		شمس تبریز ار بتاند از قباب رشک حق

یفعل الله ما یشا اقبال عشق		ای جهان را دلگشا اقبال عشق
ای خوشا و ای خوشا اقبال عشق		ای صفا و ای وفا در جور عشق
وی فزون از جان و جا اقبال عشق		ای بده جانتر ز جان دیدار عشق
جان اخلاص و ریا اقبال عشق		تا ز اخلاص و ریا بیرون شدم
نقل کرد از جا به جا اقبال عشق		گر بگردد آفتاب از ضعف نیست
عاقبت آمد به ما اقبال عشق		خلق گوید عاقبت محمود باد
در دل خلق خدا اقبال عشق		من دهان بستم که بگشادست پر
می‌نگنجد در دعا اقبال عشق		بد دعا زنبیل و این دولت خلیل
یا تویی یا عشق یا اقبال عشق		وحدت عشقست این جا نیست دو

زین قلزم پرآتش ای چاره خلایق		ای ناطق الهی و ای دیده حقایق
جان را تو دستگیری از آفت علایق		تو بس قدیم پیری بس شاه بی‌نظیری
آوخ کز این شکاران تا جان کیست لایق		در راه جان سپاری جان‌ها تو را شکاری
ای عاشق جمالت نور جلال خالق		مخلوق خود کی باشد کز عشق تو بلافد
بیمار عشق زارم ای تو طبیب حاذق		گویی چه چاره دارم کان عشق را شکارم
ما را یکی خبر کن کز هر دو کیست صادق		لطف تو گفت پیش آ قهر تو گفت پس رو
هر ذره از شعاعت جان لطیف ناطق		ای آفتاب جان‌ها ای شمس حق تبریز

باز برآمد ز جان نعره و هیهای عشق		باز از آن کوه قاف آمد عنقای عشق
تا شکند زورق عقل به دریای عشق		باز برآورد عشق سر به مثال نهنگ
در شکم طور بین سینه سینای عشق		سینه گشادست فقر جانب دل‌های پاک
کز قفس سینه یافت عالم پهنای عشق		مرغ دل عاشقان باز پر نو گشاد
از بر جانان که اوست جان و دل افزای عشق		هر نفس آید نثار بر سر یاران کار
هر طرف اکنون ببین فتنه دروای عشق		فتنه نشان عقل بود رفت و به یک سو نشست
عشق ببیند مگر دیده بینای عشق		عقل بدید آتشی گفت که عشقست و نی
کای دل بالا بپر بنگر بالای عشق		عشق ندای بلند کرد به آواز پست
شادی جان‌های پاک دیده دل‌های عشق		بنگر در شمس دین خسرو تبریزیان

که شعر تازه بگو و بگیر جام عتیق		فریفت یار شکربار من مرا به طریق
چگونه عاق شوم با حیات کان و عقیق		چه چاره آنچ بگوید ببایدم کردن
که سکر لذت عیش است و باده نعم رفیق		غلام ساقی خویشم شکار عشوه او
ز عاشقی و ز مستی زهی گزیده فریق		به شب مثال چراغند و روز چون خورشید
من و منازل ساقی و جام‌های رحیق		شما و هر چه مراد شماست از بد و نیک
درافکند شررش صد هزار جوش و حریق		بیار باده لعلی که در معادن روح
روا بود چو تو ساقی و در زمانه مفیق		روا بود چو تو خورشید و در زمین سایه
بجه ز رق جهانی به جرعه‌های رقیق		گشای زانوی اشتر بدر عقال عقول
اگر چه خفته بود طایرست در تحقیق		چو زانوی شتر تو گشاده شد ز عقال
به قدر عقل تو گفتم نمی‌کنم تعمیق		همی‌دود به که و دشت و بر و بحر روان
به اختلاط مخلد چو روغن و چو سویق		کمال عشق در آمیزش‌ست پیش آیید
کند سجود مخلد به شکر آن توقیق		چو اختلاط کند خاک با حقایق پاک

در کرم و حسن چرایی تو طاق		جان و سر تو که بگو بی‌نفاق
روز وصالی که ندارد فراق		روی چو خورشید تو بخشش کند
بهر وفای تو ببندم نطاق		دل ز همه برکنم از بهر تو
باشد تکلیف بما لایطاق		گر تو مرا گویی رو صبر کن
خاصه فراقی ز پی اعتناق		سخت بود هجر و فراق ای حبیب
هر دو تویی چون شوم ای دوست عاق		چون پدر و مادر عقلست و روح
دود رسد جانب شام و عراق		روم چو در مهر تو آهی کنند
ماه رخان قندلبان سیم ساق		در تتق سینه عشاق تو
نوش کنان ساغر صدق و وفاق		رقص کنان در خضر لطف تو
طاق و طرنبین و طرنبین و طاق		دست زنان جمله و گویان بلاغ
مژده کسی را که دهد زن طلاق		مژده کسی را که زرش دزد برد
ترک کند فرد شود بی‌شقاق		خاصه کسی را که جهان را همه
همچو محمد به سحرگه براق		لاجرمش عشق کشد پیشکش
فوق سماوات رفاع طباق		بربردش زود براق دلش
که دهنم بسته شد از اشتیاق		جان و سر تو که بگو باقیش
چونک مهندس تویی و من مشاق		هر چه بگفتم کژ و مژ راست کن

شب آمد چون مه تابان شه خون خوار پنهانک		به دلجویی و دلداری درآمد یار پنهانک
و می‌فرمود چشم او درآ در کار پنهانک		دهان بر می‌نهاد او دست یعنی دم مزن خامش
همی‌دزدیدم آن گل‌ها از آن گلزار پنهانک		چو کرد آن لطف او مستم در گلزار بشکستم
برانگیزان یکی مکری خوش ای عیار پنهانک		بدو گفتم که ای دلبر چه مکرانگیز و عیاری
مهل تا برزند بادی بر آن اسرار پنهانک		بنه بر گوش من آن لب اگر چه خلوتست و شب
نوای چنگ عشرت را بجنبان تار پنهانک		از آن اسرار عاشق کش مشو امشب مها خامش
از آن دو لعل جان افزای شکربار پنهانک		بده ای دلبر خندان به رسم صدقه پنهان
ولیکن هست از این مستان یکی هشیار پنهانک		که غمازان همه مستند اندر خواب گفت آری
کجا یابم تو را ای شاه دیگربار پنهانک		مکن ای شمس تبریزی چنین تندی چنین تیزی

ز عشق بی‌نشان آمد نشان بی‌نشان اینک		روان شد اشک یاقوتی ز راه دیدگان اینک
که آمد این دو رنگ خوش از آن بی‌رنگ جان اینک		ببین در رنگ معشوقان نگر در رنگ مشتاقان
که نی رنگ زمین دارد نه رنگ آسمان اینک		فلک مر خاک را هر دم هزاران رنگ می‌بخشد
چو اصل حرف بی‌حرفست چو اصل نقد کان اینک		چو اصل رنگ بی‌رنگست و اصل نقش بی‌نقشست
ولی تو توی بر تویی ز رشک این و آن اینک		تویی عاشق تویی معشوق تویی جویان این هر دو
دهان خاموش و جان نالان ز عشق بی‌امان اینک		تو مشک آب حیوانی ولی رشکت دهان بندد
جهان خامش نالان نشانش در دهان اینک		سحرگه ناله مرغان رسولی از خموشانست
تو منکر می‌شوی لیکن هزاران ترجمان اینک		ز ذوقش گر ببالیدی چرا از هجر نالیدی
چو دیدی آسیا گردان بدان آب روان اینک		اگر نه صید یاری تو بگو چون بی‌قراری تو
خموشم بنده فرمانم رها کردم بیان اینک		اشارت می‌کند جانم که خامش که مرنجانم

ای نازک و ای خشمک پابسته به خلخالک		رو رو که نه‌ای عاشق ای زلفک و ای خالک
بر چرخ کجا پرد آن پرک و آن بالک		با مرگ کجا پیچد آن زلفک و آن پیچک
روزی که جدا مانی از زرک و از مالک		ای نازک نازک‌دل دل جو که دلت ماند
دل همچو دل میمک قد همچو قد دالک		اشکسته چرا باشی دلتنگ چرا گردی
یا رب برهان او را از ننگ چنین زالک		تو رستم دستانی از زال چه می‌ترسی
بر چرخ همی‌گشتی سرمستک و خوش حالک		من دوش تو را دیدم در خواب و چنان باشد
سرمستم و آزادم ز ادبارک و اقبالک		می‌گشتی و می‌گفتی ای زهره به من بنگر
رو خدمت آن مه کن مردانه یکی سالک		درویشی وانگه غم از مست نبیذی کم
بگذار منجم را در اختر و در فالک		بر هفت فلک بگذر افسون زحل مشنو
من خرقه کجا پوشم از صوفک و از شالک		من خرقه ز خور دارم چون لعل و گهر دارم
می‌گفت به زیر لب لا تخدعنی والک		با یار عرب گفتم در چشم ترم بنگر
می‌گفت مرا خندان کم تکتم احوالک		می‌گفتم و می‌پختم در سینه دو صد حیلت
نی بلبل قوالی درمانده در این قالک		خامش کن و شه را بین چون باز سپیدی تو

شنگینک و منگینک سربسته به زرینک		آن میر دروغین بین با اسپک و با زینک
مرگ آیدش از شش سو گوید که منم اینک		چون منکر مرگست او گوید که اجل کو کو
وان سبلت و آن بینی وان کبرک و آن کینک		گوید اجلش کای خر کو آن همه کر و فر
خشتست تو را بالین خاکست نهالینک		کو شاهد و کو شادی مفرش به کیان دادی
تا میر ابد باشی بی‌رسمک و آیینک		ترک خور و خفتن گو رو دین حقیقی جو
ای آنک فکندی تو در در تک سرگینک		بی‌جان مکن این جان را سرگین مکن این نان را
بشکسته شو و در جو ای سرکش خودبینک		ما بسته سرگین دان از بهر دریم ای جان
چون رنج و بلا بینی در رخ مفکن چینک		چون مرد خدابینی مردی کن و خدمت کن
تا چند سخن گفتن از سینک و از شینک		این هجو منست ای تن وان میر منم هم من
وان آب کجا یابد جز دیده نمگینک		شمس الحق تبریزی خود آب حیاتی تو

در گفتن و خاموشی ای یار سلام علیک		هر اول روز ای جان صد بار سلام علیک
وز گل همه جباری وز خار سلام علیک		از جان همه قدوسی وز تن همه سالوسی
در ده شدم و گفتم سالار سلام علیک		من ترکم و سرمستم ترکانه سلح بستم
این شهره امانت را هشدار سلام علیک		بنهاد یکی صهبا بر کف من و گفتا
بر مالک خود گویم در نار سلام علیک		گفتم من دیوانه پیوسته خلیلانه
وان لحظه که در غارم با یار سلام علیک		آن لحظه که بیرونم عالم ز سلامم پر
ای مور شبت خوش باد ای مار سلام علیک		چون صنع و نشان او دارد همه صورت‌ها
منصور تو را گوید بر دار سلام علیک		داوود تو را گوید بر تخت فدیناکم
محتاج همت گوید ناچار سلام علیک		مشتاق تو را گوید بی‌طمع سلام از جان
در زیر زبان گوید بیمار سلام علیک		شاهان چو سلام تو با طبل و علم گویند
تا مست مرا گوید ای زار سلام علیک		چون باده جان خوردم ایزار گرو کردم
کز کبر نمی‌گوید بر پار سلام علیک		امسال ز ماه تو چندان خوش و خرم شد
سر زیر کند هر دم کای تار سلام علیک		از لذت زخمه تو این چنگ فلک بیخود
آورده از آن عالم هر چار سلام علیک		مرغان خلیلی هم سررفته و پرکنده
از کار فروماندم ای کار سلام علیک		بس سیل سخن راندم بس قارعه برخواندم

دل پردرد و رخساران زردک		بباید عشق را ای دوست دردک
بود دعوی مشتاقیت سردک		ای بی‌درد دل و بی‌سوز سینه
تو داری دیدگان نیک خردک		جهان عشق بس بی‌حد جهانست
کماج و دوغ داند جان کردک		چه داند روستایی مخزن شاه
چو هستی چون خصی در روز گردک		بجز بانگ دفت نبود نصیبی
ز کار و بار خود شو زود فردک		اگر خواهی که مرد کار گردی
به پیش هر دکان مانند قردک		چو چیزی یافتی خود را تو مفروش
بدان آرد که گویندت که مردک		که دعوی مردیت بی‌جان مردان
به خون خود دری کاری نبردک		اگر ناگاه مردی پیش افتد
به تسبیح و به ذکر چند وردک		تو دیده بسته‌ای در زهد می‌باش
ار آن ناز و کرشمه ای فسردک		مکن شیخی دروغی بر مریدان
به شمس الدین تبریزی تو نردک		شه شطرنجی ار تو کژ ببازی

ماجرا را در میان نه راستک		اندرآ با ما نشان ده راستک
همچو تیری کید از زه راستک		چون کمانی با من آخر پیش آ
ور جهی باری برون جه راستک		ای فضولی سو به سو چندین مجه
کو بگوید حال این ده راستک		ده خدایی نیست جز تو هیچ کس
وعده مان ده روز شنبه راستک		چون تو آدینه نخواهی آمدن
آن نمی‌ارزد همان به راستک		در دروغ و مکر ذوقی هست لیک
یک نشان با کهترین که راستک		گر بدیدی شمس تبریزی بگو

غلام می‌خری ارزان بها سلام علیک		ایا هوای تو در جان‌ها سلام علیک
همی‌کشند ز هر سو تو را سلام علیک		ایا کسی که هزاران هزار جان و روان
بخوان ز جانب این آشنا سلام علیک		به وقت خواندن آن نامه‌های خون آلود
همی‌دوند که‌ای خوش لقا سلام علیک		تو می‌خرامی و خورشید و ماه در پی تو
هزار چشم که ای توتیا سلام علیک		به خاک پای تو هر دم همی‌کنند پیغام
ز غیب می‌رسد از انبیا سلام علیک		تو تیزگوش تری از همه که هر نفست
هزار خلعت و هدیه‌ست با سلام علیک		سلام خشک نباشد خصوص از شاهان
به نور مطلق بر مصطفی سلام علیک		چنانک کرد خداوند در شب معراج
چنین بود چو کند کبریا سلام علیک		زهی سلام که دارد ز نور دنب دراز
ولیک پیشتر از ماجرا سلام علیک		گذشت این همه ای دوست ماجرا بشنو

ای غریب زمان سلام علیک		ای ظریف جهان سلام علیک
در خم آسمان سلام علیک		ای سلام تو درنگنجیده
کای ز هجرت فغان سلام علیک		دی که بگذشت روی واپس کرد
زوترم دررسان سلام علیک		روز فردا ز عشق تو گوید
از جهان نهان سلام علیک		گوش پنهان کجاست تا شنود
چون صداییست زان سلام علیک		هر سلامی که در جهان شنوی
تا ببینی عیان سلام علیک		زین صدا درگذر برابر کوه
تا نداند دهان سلام علیک		من ز غیرت سلام تو پوشم
جانب گلستان سلام علیک		چون ببستم دهان سلامت شد
بر تو تا جاودان سلام علیک		ای صلاح جهان صلاح الدین

ان دائی و صحتی بیدیک		ای ظریف جهان سلام علیک
قبله لو رزقت من شفتیک		داروی درد بنده چیست بگو
آه المستغاث منک الیک		از تو آیم بر تو هم به نفیر
انما الروح و الفؤاد لدیک		گر به خدمت نمی‌رسم به بدن
پس جهان پر چرا شد از لبیک		گر خطابی نمی‌رسد بی‌حرف
سعد گوید تو را که یا سعدیک		نحس گوید تو را که بدلنی

کان فتنه مه عذار گلرنگ		برخیز ز خواب و ساز کن چنگ
نی نام گذاشت خواجه نی ننگ		نی خواب گذاشت خواجه نی صبر
بگریخت ادب هزار فرسنگ		بدرید خرد هزار خرقه
استاره و مه ز رشک در جنگ		اندیشه و دل به خشم با هم
این عرصه چرخ تنگ شد تنگ		استاره به جنگ کز فراقش
تا کی باشم ز چرخ آونگ		مه گوید بی ز آفتابش
گو باش خراب سنگ بر سنگ		بازار وجود بی‌عقیقش
فرهنگ ده هزار فرهنگ		ای عشق هزارنام خوش جام
صورت ده ترک و رومی و زنگ		بی‌صورت با هزار صورت
یا از رز خویش یک کفی بنگ		درده ز رحیق خویش یک جام
تا سر بنهد هزار سرهنگ		بگشا سر خنب را دگربار
مستانه برآورند آهنگ		تا حلقه مطربان گردون
تا حشر چو حشریان بود دنگ		مخمور رهد ز قیل و از قال

آتش ساده عجبتر یا رخ من رنگ رنگ		عشق خامش طرفه‌تر یا نکته‌های چنگ چنگ
تنگ شکر را چه نسبت با دل بس تنگ تنگ		برق آن رخ را چه نسبت با رخان زرد زرد
صد هزاران جان حیران گرد تختش دنگ دنگ		مه برای مشتری بر تخت دل بر تخت دل
اندر آن که بهر لعلش می‌جهد جان سنگ سنگ		کوه طور جان‌ها سودای او سودای او
زود بزداید به لطف خویشتن او زنگ زنگ		صیقل عشق ورا بگزین که تا از آینه ت

او نشاید عشق را ده سنگ سنگ		عاشقی و آنگهانی نام و ننگ
راه دور و سنگلاخ و لنگ لنگ		گر ز هر چیزی بلنگی دور شو
تا کشم خوش در کنارش تنگ تنگ		مرگ اگر مرد است آید پیش من
او ز من دلقی ستاند رنگ رنگ		من از او جانی برم بی‌رنگ و بو
ور نخواهی پس صلای جنگ جنگ		جور و ظلم دوست را بر جان بنه
باش چون آیینه پرزنگ زنگ		گر نمی‌خواهی تراش صیقلش
چشم بگشا خیره منگر دنگ دنگ		دست را بر چشم خود نه گو به چشم

خراب گنج تو دارد چرا شود دلتنگ		تتار اگر چه جهان را خراب کرد به جنگ
کجاست مست تو را از چنین خرابی ننگ		جهان شکست و تو یار شکستگان باشی
زمین ز شادی گنج تو خیره مانده و دنگ		فلک ز مستی امر تو روز و شب در چرخ
زهی کرم که ز روزن بکردیش آونگ		وظیفه تو رسید و نیافت راه ز در
ندیده‌ایم که شاهان عطا دهند به جنگ		شنیده‌ایم که شاهان به جنگ بستانند
بیا عطا بستان ای دل فسرده چو سنگ		ز سنگ چشمه روان کرده‌ای و می‌گویی
ز روی آینه دل به عشق بزدا زنگ		کنار و بوسه رومی رخانت می‌باید
تعلقیست نهانی میان موش و پلنگ		تعلقیست عجب زنگ را بدین رومی
فروخورد دو جهان را به یک زمان چو نهنگ		دهان ببند که تا دل دهانه بگشاید
چو خطوتین دل آمد کجا بود فرسنگ		چو ما رویم ره دل هزار فرسنگست
چرا شود غم عشقش موکل و سرهنگ		اگر نه مفخر تبریز شمس دین جویاست

چو سگ صداع دهد تن مزن برآور سنگ		حریف جنگ گزیند تو هم درآ در جنگ
که اینت گوید گولست و آنت گوید دنگ		به خویش آی و چنین خویش را خلاوه مکن
ز سست طبعی کرمی نمایدش چو پلنگ		چه دست باشد کز رو مگس نداند راند

رسید بر سر من بعد از آن ز هر سو سنگ		چو زد فراق تو بر سر مرا به نیرو سنگ
چنان نباشد کز دست یار خوش خو سنگ		هزار سنگ ز آفاق بر سرم آید
فراق می‌زند از بخت من بر آن بو سنگ		مرا ز مطبخ عشق خوش تو بویی بود
به امتحان به کف آور به دست خود تو سنگ		ز دست تو شود آن سنگ لعل می‌دانم
شود همه زر و گویند در جهان کو سنگ		اگر فتد نظر لطف تو به کوه و به سنگ
دهد به خشک دماغان همیشه چربوسنگ		سخای کف تو گر چربشی به کوه دهد
روان کند ز عرق صد فرات و صد جو سنگ		ز لطف گر به جهان در نظر کنی یک دم
حیات گیرد و مشک آکند چو آهو سنگ		اگر ز آب حیات تو سنگ تر گردد
که می طلب کند از وصل تو به جان او سنگ		به آبگینه این دل نظر کن از سر لطف
ز هر دو چشم روان کرد آب و هر دو سنگ		عصای هجر تو گویی عصای موسی بود
که آهن آید فرزند از زن و شو سنگ		ز بخت من ز دل تو سدیست از آهن
بیاورید ز تبریز نزد من زو سنگ		کنون ز هجر زنم سنگ بر دلم لیکن
به هر طرف دهدت خود نشانه رو سنگ		ز بس که روی نهادم به سنگ در تبریز
به سوی جان و دلم درشمار هر مو سنگ		نگردم از هوسش گر ببارد از سر خشم
کجاست خاک رهش را امید و مرجو سنگ		ولیک از کرم بی‌نظیر شمس الدین
وگر زنند همه بر سر دعاگو سنگ		دعای جانم اینست که جان فدای تو باد

که بزمست و چنگ و ترنگاترنگ		بگردان شراب ای صنم بی‌درنگ
ببویید بوی و نبینید رنگ		ولی بزم روحست و ساقی غیب
زهی دشت بی‌حد در آن کنج تنگ		تو صحرای دل بین در آن قطره خون
نه قدسی که افتد به دست فرنگ		در آن بزم قدسند ابدال مست
چو حلقه‌ست بر در در آن کوی و دنگ		چه افرنگ عقلی که بود اصل دین
بمانده است بیرون ز بیم نهنگ		ز خشکیست این عقل و دریاست آن
که نی عربده بینی آن جا نه جنگ		بده می گزافه به مستان حق
که از جام خورشید دارند ننگ		یکی جام بنمودشان در الست
شراب دلارام و بکنی و بنگ		تو گویی که بی‌دست و شیشه که دید
ز سغراق خواب و ز ساقی زنگ		ببین نیم شب خلق را جمله مست
ندانند افسار از پالهنگ		قطار شتر بین که گشتند مست
همه شهر لنگند تو هم بلنگ		خمش کن که اغلب همه باخودند
به جرات چو شیر و به حمله پلنگ		ره سیرت شمس تبریز گیر

نزد خدا نیست به جز چوب و سنگ		هر کی در او نیست از این عشق رنگ
عشق تراشید ز آیینه زنگ		عشق برآورد ز هر سنگ آب
عشق بزد آتش در صلح و جنگ		کفر به جنگ آمد و ایمان به صلح
هر دو جهان را بخورد چون نهنگ		عشق گشاید دهن از بحر دل
نیست گهی روبه و گاهی پلنگ		عشق چو شیرست نه مکر و نه ریو
جان برهد از تن تاریک و تنگ		چونک مدد بر مدد آید ز عشق
عقل در او خیره و جان گشته دنگ		عشق ز آغاز همه حیرتست
خدمت ما را برسان بی‌درنگ		در تبریزست دلم ای صبا

صبر فروافتد در چاه تنگ		توبه سفر گیرد با پای لنگ
چون کند آن چنگ ترنگاترنگ		جز من و ساقی بنماند کسی
با دل دیوانه که کردست جنگ		عقل چو این دید برون جست و رفت
کو رهد از صدر و ز نام و ز ننگ		صدر خرابات کسی را بود
کشتی برساخت ز پشت نهنگ		هر کی ز اندیشه دلارام ساخت
او خر پالان بود و پالهنگ		و آنک در اندیشه یک جو زر است
خر بفروش و برهان بی‌درنگ		یار منی زود فروجه ز خر
رو که کلیدی نبود در مدنگ		کون خری دنب خری گیر و رو
باده ستان از کف ساقی شنگ		راز مگو پیش خران ای مسیح

ای از کرم پرسان دل وی پرسشت آرام دل		ای تو ولی احسان دل ای حسن رویت دام دل
وی از حیات نام تو جانی گرفته نام دل		ما زنده از اکرام تو ای هر دو عالم رام تو
وین هر دو در تو غرقه شد ای تو ولی انعام دل		بر گرد تن دل حلقه شد تن با دلم همخرقه شد
دامن ز دل اندرمکش تا تن رسد بر بام دل		ای تن گرفته پای دل وی دل گرفته دامنت
روشن ز تو شب‌های دل خرم ز تو ایام دل		ای گوهر دریای دل چه جای جان چه جای دل
چون نقطه‌ای در جیم تن چون روشنی بر جام دل		ای عاشق و معشوق من در غیر عشق آتش بزن
کآمد سپاه آسمان نک می‌رسد اعلام دل		از بارگاه عقل کل آید همی بانگ دهل
پرخون شده صحرا و ره ره گشته خون آشام دل		از زخم تیغ آن سپه در کشتن خصمان شه
خطبه به نام شه شده دیوان پر از احکام دل		زان حمله‌های صف شکن سرکوفته دیوان تن
گر زین ادب خوارم کنی خواری منست اکرام دل		ای قیل و قالت چون شکر وی گوشمالت چون شکر
تا از دلم واقف شدی امروز خاص و عام دل		گر سر تو ننهفتمی من گفتنی‌ها گفتمی

خونم به جوش آمد کند در جوی تن رقص الجمل		این بوالعجب کاندر خزان شد آفتاب اندر حمل
وین عشرت بی‌چون نگر ایمن ز شمشیر اجل		این رقص موج خون نگر صحرا پر از مجنون نگر
مس زر کانی می‌شود در شهر ما نعم البدل		مردار جانی می‌شود پیری جوانی می‌شود
این سوی نوش آن سوی صح این جوی شیر و آن عسل		شهری پر از عشق و فرح بر دست هر مستی قدح
بر چرخ یک ماهست بس وین چرخ پرماه و زحل		در شهر یک سلطان بود وین شهر پرسلطان عجب
کان جا نباشد علتی وان جا نبیند کس خلل		رو رو طبیبان را بگو کان جا شما را کار نیست
بر آب دریا کی رود دعوی و خصمی و جدل		نی قاضیی نی شحنه‌ای نی میر شهر و محتسب

گفت منم کز رخ من شد مه و خورشید خجل		بانگ زدم نیم شبان کیست در این خانه دل
گفتم این عکس تو است ای رخ تو رشک چگل		گفت که این خانه دل پر همه نقشست چرا
گفتم این نقش من خسته دل و پای به گل		گفت که این نقش دگر چیست پر از خون جگر
مجرم عشق است مکن مجرم خود را تو بحل		بستم من گردن جان بردم پیشش به نشان
گفت بکش تا بکشم هم بکش و هم مگسل		داد سر رشته به من رشته پرفتنه و فن
دست ببردم سوی او دست مرا زد که بهل		تافت از آن خرگه جان صورت ترکم به از آن
من ترش مصلحتم نی ترش کینه و غل		گفتم تو همچو فلان ترش شدی گفت بدان
کاین حرم عشق بود ای حیوان نیست اغل		هر کی درآید که منم بر سر شاخش بزنم
چشم فرومال و ببین صورت دل صورت دل		هست صلاح دل و دین صورت آن ترک یقین

بانگ رسید کیست آن گفتم من غلام دل		حلقه دل زدم شبی در هوس سلام دل
بر دل و چشم رهگذر از بر نیک نام دل		شعله نور آن قمر می‌زد از شکاف در
کوزه آفتاب و مه گشته کمینه جام دل		موج ز نور روی دل پر شده بود کوی دل
گردن عقل و صد چو او بسته به بند دام دل		عقل کل ار سری کند با دل چاکری کند
خلق گسسته سلسله از طرف پیام دل		رفته به چرخ ولوله کون گرفته مشغله
روح نشسته بر درش می‌نگرد به بام دل		نور گرفته از برش کرسی و عرش اکبرش
جمله نظر بود نظر در خمشی کلام دل		نیست قلندر از بشر نک به تو گفت مختصر
مرحله‌های نه فلک هست یقین دو گام دل		جمله کون مست دل گشته زبون به دست دل

نبشته گرد روی خود صلا نعم الادام الخل		الا ای رو ترش کرده که تا نبود مرا مدخل
که عالم‌ها کنی شیرین نمی‌آیی زهی کاهل		دو سه گام ار ز حرص و کین به حلم آیی عسل جوشی
که گر من دیدمی رویت نماندی چشم من احول		غلط دیدم غلط گفتم همیشه با غلط جفتم
تو کژ باشی نه آیینه تو خود را راست کن اول		دلا خود را در آیینه چو کژ بینی هرآیینه
مه از گردون ندا کردش من این سویم تو لاتعجل		یکی می‌رفت در چاهی چو در چه دید او ماهی
نروید نیشکر هرگز چو کارد آدمی حنظل		مجو مه را در این پستی که نبود در عدم هستی
از آن جا جو که می‌آید نگردد مشکل این جا حل		خوشی در نفی تست ای جان تو در اثبات می‌جویی
تو آنی کز برای پا همی‌زد او رگ اکحل		تو آن بطی کز اشتابی ستاره جست در آبی
چه سازم من که من در ره چنان مستم که لاتسأل		در این پایان در این ساران چو گم گشتند هشیاران
ز مستی آن کند با خود که در مستی کند منبل		خدایا دست مست خود بگیر ار نی در این مقصد
که صحت آید از دردی چو افشرده شود دنبل		گرم زیر و زبر کردی به خود نزدیکتر کردی
توکل کرده‌ام بر تو صلا ای کاهلان تنبل		ز بعد این می و مستی چو کار من تو کردستی
نه آن شمسی که هر باری کسوف آید شود مختل		تویی ای شمس تبریزی نه زین مشرق نه زین مغرب

یقین اندر یقین آمد قلندر بی‌گمان ای دل		بقا اندر بقا باشد طریق کم زنان ای دل
ز جاه و قوت پیری که باشد غیب دان ای دل		به هر لحظه ز تدبیری به اقلیمی رود میری
چو او را سیر شد حاصل از آن سوی جهان ای دل		کجا باشید صاحب دل دو روز اندر یکی منزل
ببین تو ماه بی‌چون را به شهر لامکان ای دل		چو بگذشتی تو گردون را بدیدی بحر پرخون را
روانش پرچشش باشد زهی جان و روان ای دل		زبون آن کشش باشد کسی کان ره خوشش باشد
چو بسپارد ودیعت را بدان سرحد جان ای دل		دهد نوری طبیعت را دهد دادی شریعت را
یکی سری دل آمیزی تو را آمد عیان ای دل		شنودی شمس تبریزی گمان بردی از او چیزی

دلم پرچشمه حیوان تنم در لاله زار ای دل		مهم را لطف در لطفست از آنم بی‌قرار ای دل
ملیحی یوسفی مه رو لطیفی گلعذار ای دل		به زیر هر درختی بین نشسته بهر روی شه
ز عشق روح و جسم خود ز سوداها شرار ای دل		فکنده در دل خوبان روحانی و جسمانی
مثال دانه‌های در که باشد در انار ای دل		درآکنده ز شادی‌ها درون چاکران خود
بگیرد آب با آتش ز عشقش هم کنار ای دل		به بزم او چو مستان را کنار و لطف‌ها باشد
بود روح الامین حارس و خضرش پرده دار ای دل		در آن خلوت که خوبان را به جام خاص بنوازد
ز ملک و ملک و تخت و بخت دارد ننگ و عار ای دل		چو از بزمش برون آید کمینه چاکرش سکران
برون آرد تو را لطفش از این تاریک غار ای دل		جهان بستان او را دان و این عالم چو غاری دان
بنفشه زارها بر خاک و باد و آب و نار ای دل		گلستان‌ها و ریحان‌ها شقایق‌های گوناگون
تو خاکی می‌خوری این جا تو را آن جا چه کار ای دل		که این گل‌های خاکی هم ز عکس آن همی‌روید
که چون بوسی از او یابی کند آفت کنار ای دل		بزن دستی و رقصی کن ز عشق آن خداوندان
که پرها هم از او یابی اگر خواهی فرار ای دل		به جان پاک شمس الدین خداوند خداوندان
که جان‌ها یابی ار بر وی کنی جانی نثار ای دل		به خاک پای تبریزی که اکسیرست خاک او
ز یادش مست و مخمورم اگر چندم نزار ای دل		کنون از هجر بر پایم چنین بندیست از آتش
به لحن عشق انگیزش وگر نالید زار ای دل		مثال چنگ می‌باشم هزاران نغمه‌ها دارد
به دستم داده بود از لطف دنبال مهار ای دل		به سودای چنان بختی که معشوق از سر دستی
هزاران شاه در خدمت به صف‌ها در قطار ای دل		بگرد مرکبم بودی به زیر سایه آن شاه
که آن جا که نه امسالست و آن سالست پار ای دل		از این سو نه از آن سوی جهان روح تا دانی
شدم مغرور خاصه مست و مجنون خمار ای دل		چو دیدم من عنایت‌ها ز صدر غیب شمس الدین
که اندر صبر ایوبش نتاند بود یار ای دل		چنان حلمی و تمکینی چنان صبر خداوندی
به جسم او نیابد راه و نی چشمش غبار ای دل		عنان از من چنان برتافت جایی شد که وهم آن جا
به ما آرد که دل را نیست بی او پود و تار ای دل		به درگاه خدا نالم که سایه آفتابی را
تو این جان را به صد حیله همی‌کن داردار ای دل		امیدست ای دل غمگین که ناگاهان درآید او

عوض دیدست او حاصل به جان زان سوی آب و گل		هر آن کو صبر کرد ای دل ز شهوت‌ها در این منزل
بدان دیگر وطن دارد که او خوشتر بدش در دل		چو شخصی کو دو زن دارد یکی را دل شکن دارد
وزین غبن اندر آشوبی که این کاریست بی‌طایل		تو گویی کاین بدین خوبی زهی صبر وی ایوبی
که آن علوست و تو پستی که تو نقصی و آن کامل		و او گوید ز سرمستی که آن را تو بدیدستی
حجابی آن دگر دارد کز این سو راند او محمل		بدو گر باز رو آرد و تخم دوستی کارد
دگربار او نپردازد از این سون رخت دل حاصل		چو باز آن خوب کم نازد و با این شخص درسازد
ببین تو حسن حوری را صبوری نبودت مشکل		سر رشته صبوری را ببین بگذار کوری را
برای دید این لذت کز او شهوت شود حامل		همه کدیه از این حضرت به سجده و وقفه و رکعت
بمشنو نفس زاران را مباش از دست حرص آکل		بفرما صبر یاران را به پندی حرص داران را
صبوری گرددت قندی پی آجل در این عاجل		کسی را چون دهی پندی شود حرص تو را بندی
ز حلمی بین که خون‌ها شد ز حقی چند گون باطل		ز بی‌چون بین که چون‌ها شد ز بی‌سون بین که سون‌ها شد
خلاصه صبر می‌دانی بر آن تأویل شو عامل		حروف تخته کانی بدین تأویل می‌خوانی
بشر خسپی ملک خیزی که او شاهیست بس مفضل		صبوری کن مکن تیزی ز شمس الدین تبریزی

امروز در این سودا رنگی دگرست این دل		امروز بحمدالله از دی بترست این دل
از خوردن آن باده زیر و زبرست این دل		در زیر درخت گل دی باده همی‌خورد او
از ذوق نی عشقت همچون شکرست این دل		از بس که نی عشقت نالید در این پرده
تا بسته بگرد تو همچون کمرست این دل		بند کمرت گشتم ای شهره قبای من
همچون صدفست این تن همچون گهرست این دل		از پرورش آبت ای بحر حلاوت‌ها
هر لحظه در این شورش بر بام و درست این دل		چون خانه هر مؤمن از عشق تو ویران شد
وز تابش خورشیدش همچون سحرست این دل		شمس الحق تبریزی تابنده چو خورشیدست

چه بت‌ها می‌نگاری اندر این دل		چه کارستان که داری اندر این دل
کی داند تا چه کاری اندر این دل		بهار آمد زمان کشت آمد
به غایت آشکاری اندر این دل		حجاب عزت ار بستی ز بیرون
سرش را می‌بخاری اندر این دل		در آب و گل فروشد پای طالب
نکردی مه سواری اندر این دل		دل از افلاک اگر افزون نبودی
نکردی شهریاری اندر این دل		اگر دل نیستی شهر معظم
که تو میر شکاری اندر این دل		عجایب بیشه‌ای آمد دل ای جان
چو جوهرها بیاری اندر این دل		ز بحر دل هزاران موج خیزد
چو وصف دل شماری اندر این دل		خمش کردم که در فکرت نگنجد

تا چه باشد عاقبتشان وای دل ای وای دل		صد هزاران همچو ما غرقه در این دریای دل
می‌کشد جان را از این گل تا به سربالای دل		گر امان خواهی امانی ندهدت آن بی‌امان
گاه پشته گاه گو از چیست از غوغای دل		هر نواحی فوج فوج اندر گوی یا پشته‌ای
موج موج خون فراز جوشش و گرمای دل		قلزم روحست دل یا کشتی نوحست دل
جملگی سر گشت آن کو مرد اندر پای دل		شور می نوشان نگر وان نور خاموشان نگر
آمدی تا دل بری ای قاف و ای عنقای دل		گرد ما در می‌پری ای رشک ماه و مشتری
هیچ دیدی شیوه‌ای تو لایق سودای دل		ای که کالیوه بگشتی در جهان با پر جان

ز اشتر مست که جوید ادب و علم و عمل		شتران مست شدستند ببین رقص جمل
گرمی ما دم گرمش نه ز خورشید حمل		علم ما داده او و ره ما جاده او
کار او کن فیکون‌ست نه موقوف علل		دم او جان دهدت روز نفخت بپذیر
ما نه زان اشتر عامیم که کوبیم وحل		ما در این ره همه نسرین و قرنفل کوبیم
پیش جان و دل ما آب و گلی را چه محل		شتران وحلی بسته این آب و گلند
جهت معجزه دین ز کمرگاه جبل		ناقه الله بزاده به دعای صالح
تا نبرد سرتان را سر شمشیر اجل		هان و هان ناقه حقیم تعرض مکنید
تا ابد گام زنان جانب خورشید ازل		سوی مشرق نرویم و سوی مغرب نرویم
شمس تبریز نماید به تو اسرار غزل		هله بنشین تو بجنبان سر و می‌گوی بلی

چون رسد نوبت خدمت نشوم هیچ خجل		تو مرا می بده و مست بخوابان و بهل
گر ز آب و گلم ای دوست نیم پای به گل		چو گه خدمت شه آید من می‌دانم
نه چو زاغم که بود نعره او وصل گسل		در نمازش چو خروسم سبک و وقت شناس
دل من دار دمی ای دل تو بی‌غش و غل		من ز راز خوش او یک دو سخن خواهم گفت
صبح کاذب بود این قافله را سخت مضل		لذت عشق بتان را ز زحیران مطلب
ور نریزی تو مرا مظلمه داری نه بحل		من بحل کردم ای جان که بریزی خونم
سخنانی که نیاید به زبان و به سجل		پس خمش کردم و با چشم و به ابرو گفتم
هله گرمی تو بیفزا چه کنی جهد مقل		گر چه آن فهم نکردی تو ولی گرم شدی
فانی طلعت آن شمس شو ای سرد چو ظل		سردی از سایه بود شمس بود روشن و گرم
چند قندیل شکستم پی آن شمع چگل		تا درآمد بت خوبم ز در صومعه مست
که گرفتار شدست او به چنین علت سل		شمس تبریز مگر ماه ندانست حقت

وز غم دل نیستم پروای دل		رفت عمرم در سر سودای دل
من نشسته تا چه باشد رای دل		دل به قصد جان من برخاسته
حلقه زلفین خوبان جای دل		دل ز حلقه دین گریزد زانک هست
کو رسد فریادم از غوغای دل		گرد او گردم که دل را گرد کرد
تا ببینم صبحدم سیمای دل		خواب شب بر چشم خود کردم حرام
تا ببینم قامت و بالای دل		قد من همچون کمان شد از رکوع
وین جهان یک قطره از دریای دل		آن جهان یک تابش از خورشید دل
بی‌زبان هیهای دل هیهای دل		لب ببند ایرا به گردون می‌رسد

سوی آن خورشید جانان الرحیل		سوی آن سلطان خوبان الرحیل
هین سبکتر ای گرانان الرحیل		کاروان بس گران آهنگ کرد
مردوار ای مردمان هان الرحیل		سوی آن دریای مردی و بقا
صبح شد ای پاسبانان الرحیل		آفتاب روی شه عالم گرفت
زانک بی‌سر نیست سامان الرحیل		همچو مرغان خلیلی سوی سر
جمع یاران همچو باران الرحیل		سوی اصل خویش یعنی بحر جان
کمترینه عاشق قان الرحیل		ای شده بگلربگان ملک غیب
اسپ و استر زین و پالان الرحیل		خانه و فرزند و بستر ترک کن
خاک بی‌جان گشته با جان الرحیل		پیش شمس الدین تبریزی شاه

نیکوست حال ما که نکو باد حال گل		امروز روز شادی و امسال سال گل
تا چشم ما نبیند دیگر زوال گل		گل را مدد رسید ز گلزار روی دوست
از کر و فر و رونق و لطف و کمال گل		مستست چشم نرگس و خندان دهان باغ
اسرار عشق بلبل و حسن خصال گل		سوسن زبان گشاده و گفته به گوش سرو
زان می‌دریم جامه به بوی وصال گل		جامه دران رسید گل از بهر داد ما
در عالم خیال چه گنجد خیال گل		گل آن جهانیست نگنجد در این جهان
گل چیست رقعه ایست ز جاه و جمال گل		گل کیست قاصدیست ز بستان عقل و جان
رقصان همی‌رویم به اصل و نهال گل		گیریم دامن گل و همراه گل شویم
زان صدر بدر گردد آن جا هلال گل		اصل و نهال گل عرق لطف مصطفاست
هر چند برکنید شما پر و بال گل		زنده کنند و باز پر و بال نو دهند
در دعوت بهار ببین امتثال گل		مانند چار مرغ خلیل از پی فنا
می‌خند زیر لب تو به زیر ظلال گل		خاموش باش و لب مگشا خواجه غنچه وار

حلقه مرغان روز کی بزند پر و بال		تا نزند آفتاب خیمه نور جلال
خانه نشستن کنون هست وبال وبال		از نظر آفتاب گشت زمین لاله زار
خون هزاران شفق طلعت او را حلال		تیغ کشید آفتاب خون شفق را بریخت
صورت او چون قمر قامت من چون هلال		چشم گشا عاشقا بر فلک جان ببین
شیشه شده من ز لطف ساغر او مال مال		عرضه کند هر دمی ساغر جام بقا
گفت که با روی من شب بود اینک محال		چشم پر از خواب بود گفتم شاها شبست
چونک بشد نیم روز نیست دگر قیل و قال		تا که کبود است صبح روز بود در گمان
وز نظر من نگر تا تو ببینی جمال		تیز نظر کن تو نیز در رخ خورشید جان
زینت تبریز کوست سعد مبارک به فال		در لمع قرص او صورت شه شمس دین

دارد در درس عشق بحث و جواب و سؤال		چشم تو با چشم من هر دم بی‌قیل و قال
گاه کند فربهم تا نروم در جوال		گاه کند لاغرم همچو لب ساغرم
چونک نهان کرد روی ناله کنم از شغال		چون کشدم سوی طوی من بکشم گوش شیر
چشم نهم سوی مال او دهدم گوشمال		چون نگرم سوی نقش گوید ای بت پرست
جمله جهان ذره‌ها نور خوشت را عیال		گویمش ای آفتاب بر همه دل‌ها بتاب
هر نظری را نما بی‌سخنی شرح حال		سر بزن ای آفتاب از پس کوه سحاب
منع مکن از جلال پرتو نور جلال		بازمگیر آب پاک از جگر شوره خاک
نور شود جمله روح عقل شود بی‌عقال		جلوه چو شد نور ما آن ملک نورها
باغ رخش دیده‌ای باز گشا پر و بال		ای که میش خورده‌ای از چه تو پژمرده‌ای
باقی این بایدت رو شب و فردا تعال		باز سرم گشت مست هیچ مگو دست دست

چشمه و سبزه مقام شوخی و دزدی حلال		شد پی این لولیان در حرم ذوالجلال
خانه دغل او بود کو نشناسد جمال		رهزنی آن کس کند کو نشناسد رهی
هیچ از ایشان مگو تام نگیرد ملال		اهل جهان عنکبوت صید همه خرمگس
چهره چون زعفران اشک چو آب زلال		دزد نهان خانه را شاهد و غماز کیست
زرد چرا می‌شود تا بکند وصف حال		اشک چرا می‌دود تا بکشد آتشی
پیشگه عشق رو خیز ز صف نعال		اشک و رخ عاشقان می‌کشدت که بیا
اشک رقم می‌کشد بر صحف خط و خال		زردی رخ آینه‌ست سرخی معشوق را
تافته از ماه غیب پرتو نور کمال		این همه خوبی و کش بر رخ خاک حبش
بازرود سوی اصل بازکند اتصال		صبر کن این یک دو روز با همه فر و فروز

تا تو بمانی چو عشق در دو جهان بی‌زوال		چند از این قیل و قال عشق پرست و ببال
خاصه که منقار هجر کند تو را پر و بال		چند کشی بار هجر غصه و تیمار هجر
آه ز یار ملول چند نماید ملال		آه ز نفس فضول آه ز ضعف عقول
تا که بترسانمش از ستم و از وبال		آن که همی‌خوانمش عجز نمی‌دانمش
می‌زندم او شتاب زخمه که یعنی بنال		جمله سؤال و جواب زوست منم چون رباب
می‌زند آن خوش صفات بر من و بر وصف حال		یک دم بانگ نجات یک دم آواز مات
تذهب احزاننا انت شدید المحال		تصلح میزاننا تحسن الحاننا

خطاب لطف چو شکر به جان رسد که تعال		چگونه برنپرد جان چو از جناب جلال
چو بانگ موج به گوشش رسد ز بحر زلال		در آب چون نجهد زود ماهی از خشکی
چو بشنود خبر ارجعی ز طبل و دوال		چرا ز صید نپرد به سوی سلطان باز
در آفتاب بقا تا رهاندش ز زوال		چرا چو ذره نیاید به رقص هر صوفی
کسی از او بشکیبد زهی شقا و ضلال		چنان لطافت و خوبی و حسن و جان بخشی
که از قفس برهید و باز شد پر و بال		بپر بپر هله ای مرغ سوی معدن خویش
رجوع کن به سوی صدر جان ز صف نعال		ز آب شور سفر کن به سوی آب حیات
از این جهان جدایی بدان جهان وصال		برو برو تو که ما نیز می‌رسیم ای جان
کنیم دامن خود پر ز خاک و سنگ و سفال		چو کودکان هله تا چند ما به عالم خاک
ز کودکی بگریزیم سوی بزم رجال		ز خاک دست بداریم و بر سما پریم
جوال را بشکاف و برآر سر ز جوال		مبین که قالب خاکی چه در جوالت کرد
نه کودکی که ندانی یمین خود ز شمال		به دست راست بگیر از هوا تو این نامه
بگفت دست اجل را که گوش حرص بمال		بگفت پیک خرد را خدا که پا بردار
منال و گنج بگیر و دگر ز رنج منال		ندا رسید روان را روان شو اندر غیب
تو راست لطف جواب و تو راست علم سؤال		تو کن ندا و تو آواز ده که سلطانی

هزار عاشق اگر مرد خون مات حلال		تو را سعادت بادا در آن جمال و جلال
چو آتشیم به پیش تو ای لطیف خصال		به یک دمم بفروزی به یک دمم بکشی
چو آب رفت به اصلش شکسته گیر سفال		دل آب و قالب کوزه‌ست و خوف بر کوزه
که اصل مکر تویی و چراغ هر محتال		تو را چگونه فریبم چه در جوال کنم
که دیده است که شیری رود درون جوال		تو در جوال نگنجی و دام را بدری
که شیر پیش تو بر ریگ می‌زند دنبال		نه گربه‌ای که روی در جوال و بسته شوی
چو ابر عشق تو بارید در بی‌امثال		هزار صورت زیبا بروید از دل و جان
چو قبه قبه شود جوی و حوض و آب زلال		مثال آنک ببارد ز آسمان باران
گل و بنفشه و نسرین و سنبل چو هلال		چه قبه قبه کز آن قبه‌ها برون آیند
شنودم از تکشان بانگ ژغرغ خلخال		بگویمت که از این‌ها کیان برون آیند
صلای عشق شنو هر دم از روان بلال		ردای احمد مرسل بگیر ای عاشق
دری گشایم در غیب خلق را ز مقال		بهل مرا که بگوییم عجایبت ای عشق
برآوریم فغان چون زنی تو زخم دوال		همه چو کوس و چو طبلیم دل تهی پیشت
که باشدش چو تو سلطان زننده و طبال		چگونه طبل نپرد بپر کرمنا
ولی مدام نه آن شمس کو رسد به زوال		خود آفتاب جهانی تو شمس تبریزی

برآ به چرخ حقایق دگر مگو ز خیال		دو چشم اگر بگشادی به آفتاب وصال
چو ذره رقص کنان در شعاع نور جلال		ستاره‌ها بنگر از ورای ظلمت و نور
ولی ز تاب شعاعش شوند نور خصال		اگر چه ذره در آن آفتاب درنرسد
گشاد از نظرش صد هزار چشم کمال		هر آن دلی که به خدمت خمید چون ابرو
خدای داند کو را چه واقعه‌ست و چه حال		دهان ببند ز حال دلم که با لب دوست
مپر به سوی همایان شه بدان پر و بال		مکن اشارت سوی دلم که دل آن نیست
مرا فراق نمک‌هاش شد وبال وبال		جراحت همه را از نمک بود فریاد
نماند حیله حال و نه التفات به قال		چو ملک گشت وصالت ز شمس تبریزی

چو در بتان زند آتش بتم زهی اقبال		اگر درآید ناگه صنم زهی اقبال
اگر رسد عجب امروز هم زهی اقبال		چنانک دی ز جمالش هزار توبه شکست
اگر ز لطف نماید کرم زهی اقبال		نشسته‌اند در اومید او قطار قطار
سپاه وصل برآرد علم زهی اقبال		میان لشکر هجران که تیغ در تیغست
هزار خنده برآرد ز غم زهی اقبال		هزار گل بنماید که خار مست شود
هزار کاسه کشد بی‌شکم زهی اقبال		به رغم حرص شکم خوار خوان نهد با دل
دود بگرد فلک بی‌قدم زهی اقبال		چو عشق دست برآرد سبک شود قالب
چو آفتاب جهان بی‌حشم زهی اقبال		چو صبحدم برسد شاه شمس تبریزی

که موج موج عسل بین به چشم خلق غزل		پیام کرد مرا بامداد بحر عسل
ولیک عاقبت آن بانگ هم رسد به عمل		به روزه دار نیاید ز آب جز بانگی
حیات یابی از این بانگ آب اقل اقل		سماع شرفه آبست و تشنگان در رقص
به آخر آن جا آیی که بوده‌ای اول		بگوید آب ز من رسته‌ای به من آیی
هزار طره بروید ز مشک بر سر کل		به جان و سر که از این آب بر سر ار ریزد
کشد خمار پیاپی تو باش لاتعجل		شراب خوار که نامیخت با شراب این آب

که هر چه خواهی می‌کن ولی ز ما مسکل		به گوش دل پنهانی بگفت رحمت کل
چرا روی ز بر من به هر غلیظ و عتل		تو آن ما و من آن تو همچو دیده و روز
چگونه بی ز دهلزن کند غریو دهل		بگفت دل که سکستن ز تو چگونه بود
کجا روند ز تو چونک بسته است سبل		همه جهان دهلند و تویی دهلزن و بس
گهی دهلزن و گاهی دهل که آرد ذل		جواب داد که خود را دهل شناس و مباش
که تا فرس بنجنبد بر او نجنبد جل		نجنبد این تن بیچاره تا نجنبد جان
چنان که مرکب شیر خدای شد دلدل		دل تو شیر خدایست و نفس تو فرس است
ز تنگنای خرد تاخت سوی عرصه قل		چو درخور تک دلدل نبود عرصه عقل
که وقت شد که بروید ز خار تو آن گل		تو را و عقل تو را عشق و خارخار چراست
که گر شبی سحر آمد وگر خماری مل		از این غم ار چه ترش روست مژده‌ها بشنو
مسافر امل تو رسید تا آمل		ز آه آه تو جوشید بحر فضل اله
شهی رسید کز او طوق می شود هر غل		دمی رسید که هر شوق از او رسد به مشوق
در آفتاب فکنده‌ست ظل حق غلغل		حطام داد از این جیفه دایه تبدیل
شبم یقین شب قدرست قل للیلی طل		از این همه بگذر بی‌گه آمدست حبیب
از آنک اذن من الراس گفت صدر رسل		چو وحی سر کند از غیب گوش آن سر باش
به فضل حق چمن و باغ با دو صد بلبل		تو بلبل چمنی لیک می توانی شد
عقول را بنگر در صناعت انمل		خدای را بنگر در سیاست عالم
چو نان رسد به گرسنه مگو که لاتأکل		چو مست باشد عاشق طمع مکن خمشی
که حرف و صوت ز دنیاست و هست دنیا پل		ز حرف بگذر و چون آب نقش‌ها مپذیر

بگفتمش که زهی خوبی خدا ای دل		ز خود شدم ز جمال پر از صفا ای دل
ز پرتو تو ظلالست جان‌ها ای دل		غلام تست هزار آفتاب و چشم و چراغ
گذشت حسن تو از حد و منتها ای دل		نهایتیست که خوبی از آن گذر نکند
ملک سجود کند و اختر و سما ای دل		پری و دیو به پیش تو بسته‌اند کمر
کدام داغ غمی کش نه‌ای دوا ای دل		کدام دل که بر او داغ بندگی تو نیست
چه گنج‌ها که نداری تو در فنا ای دل		به حکم تست همه گنج‌های لم یزلی
چه کوثرست و دوا دفع سوز را ای دل		نظر ز سوختگان وامگیر کز نظرت
بگفت دل که کجایست تا کجا ای دل		بگفتم این مه ماند به شمس تبریزی

کار ندارم جز از این گر بزیم تا به اجل		باده ده ای ساقی جان باده بی‌درد و دغل
یقطع عن شاربه کل ملال و فشل		هات حبیبی سکرا لا بفتور و کسل
غرقه مقصود شدی تا چه کنی علم و عمل		باده چو زر ده که زرم ساغر پر ده که نرم
ان کذب الیوم صدق ان ظلم الیوم عدل		اصبح قلبی سهرا من سکر مفتخرا
باده خنب ملکی داده حق عز و جل		ای قدح امروز تو را طاق و طرنبیست بیا
من سقی الیوم کذی جمله ما دام حصل		طفت به معتمرا فزت به مفتخرا
کیسه زر مست کند لیک نه چون جام ازل		مست و خوشی خواجه حسن نی نی چنان مست که من
و روحنا کما تری فی درجات و دول		لواء نا مرتفع و شملنا مجتمع
از دل و جان توبه کند هیچ تن ای شیخ اجل		توبه ما جان عمو توبه ماهیست ز جو
من سکر مفتضح شاربه حیث دخل		عشقک قد جادلنا ثم عدا جادلنا
در دل ماهی روشش به بود از قند و عسل		بحر که مسجور بود تلخ بود شور بود
حبک قد حببنا فاعف لنا کل زلل		یا اسدا عن لنا فنعم ما سن لنا
باده ستان که دگران عربده دارند و جدل		بس بود ای مست خمش جان ز بدن رست خمش
هات رحیقا به صفا قد وصل الوصل وصل		اسکت یا صاح کفی واعف عفا الله عفا

قد نزل الهم بی یا سندی قم تعال		عمرک یا واحدا فی درجات الکمال
تا تو بمانی چو عشق در دو جهان بی‌زوال		چند از این قیل و قال عشق پرست و ببال
وجهک بدر تمام ریقک خمر حلال		یا فرجی مونسی یا قمر المجلس
خاصه که منقار هجر کند تو را پر و بال		چند کشی بار هجر غصه و تیمار هجر
عمرک لو لا التقی قلت ایا ذا الجلال		روحک بحر الوفا لونک لمع الصفا
آه ز یار ملول چند نماید ملال		آه ز نفس فضول آه ز ضعف عقول
تدرک ما لا یری انت لطیف الخیال		تطرب قلب الوری تسکرهم بالهوی
تا که بترسانمش از ستم و از وبال		آنک همی‌خوانمش عجز نمی‌دانمش
تجلسهم مجلسا فیه کؤوس ثقال		تدخل ارواحهم تسکر اشباحهم
می زندم او شتاب زخمه که یعنی بنال		جمله سؤال و جواب زوست و منم چون رباب
تذهب احزاننا انت شدید المحال		تصلح میزاننا تحسن الحاننا
می زند آن خوش صفات بر من و بر وصف حال		یک دم آواز مات یک دم بانگ نجات

دغدن دغدا هی کزه کلکل		لجکنن اغلن هی بزه کلکل
بی‌مزه کلمه بامزه کلکل		آی بکی سنسن کن بکی سنسن
ارسل کنزا للصدقات		لذ لحبی من حرکاتی
اعتق قلبی من شبکاتی		خلص روحی من هفواتی
شربت خوردم پنگان پنگان		رفتم آن جا لنگان لنگان
گشته ز ساغر خیره و دنگان		دیدم آن جا قومی شنگان
شوخ جهانی رندی و رهزن		صورت عشقی صاحب مخزن
هر که نه عاشق ریشش برکن		آتش جان را سنگی و آهن
یا رهبونا عز علینا		یا رحمونا منه صبونا
بدر بدور بات لدینا		صدر صدور جاء الینا
نی کم گردی نی شوی افزون		دنب خری تو ای خر ملعون
وز فن و مکرت خسته و پرخون		ای دل و جانم از کژی تو
جاء ربیعی هب شمالی		لاح صباحی طیب حالی
اسکر قلبی خمر وصال		خصب غصنی ماء زلالی

یوک بلمسک دغدغ کز کل		کجکنن اغلن اودیا کلکل
مکرم و مشفق پردل و بی‌دل		ای سر مستان ای شه مقبل
کمیه ورما خصمنا ور کل		اول ججکی کم یازده بلدک
جذب الهی کردت مقبل		سلسله بنگر گر بکشندت
هر متحول بی‌ز محول		نبود این هم بی‌سر و معنی

غایه الجد و المراد تعال		ایها النور فی الفؤاد تعال
لا تضیق علی العباد تعال		انت تدری حیاتنا بیدیک
حل عن الصد و العناد تعال		ایها العشق ایها المعشوق
فتفقد بالافتقاد تعال		یا سلیمان ذی الهداهد لک
منک مصدوقه الوداد تعال		ایها السابق الذی سبقت
انجر العود یا معاد تعال		فمن الهجر ضجت الارواح
هکذا عاده الجواد تعال		استر العیب و ابذل المعروف
یا بیا یا بده تو داد تعال		چه بود پارسی تعال بیا
چون نیایی زهی کساد تعال		چون بیایی زهی گشاد و مراد
تو گشایی دلم به یاد تعال		ای گشاد عرب قباد عجم
وی ز بود تو بود و باد تعال		ای درونم تعال گویان تو
بی‌محیطا و بالبلاد تعال		طفت فیک البلاد یا قمرا
یا قریبا علی العباد تعال		انت کالشمس اذ دنت و نأت

بالهوی زلزلتنی و العقل فی الزلزال زال		یا منیر البدر قد اوضحت بالبلبال بال
قد رجعنا جانبا من طور انوار الجلال		کم انادی انظر و نقتبس من نورکم
للسری منه جمال للعدی منه ملال		من رآی نورا انیسا یملا الدنیا هوی
ینفع الامراض طرا ینجلی منه الکلال		کل امر منه حق مستحق نافذ
من شکا ضر الظما فلیستقی الماء الزلال		من شکا مغلاق باب فلینل مفتاحه
دعوه التحقیق حال خدعه الدنیا محال		لیس ذا اسماء صفر باطل سمیته
حبذا نور یکون الشمس فیه کالهلال		حبذا اسواق اشواق ربت ارباجها
ربما تلقون ضیفا تعرفوا لیل الرحال		ما علیکم لو سهرتم لیله الف الهوی
یا نعوسا قم تفرج حسن ربات الحجال		یا محبا قم تنادم فالمحب لا ینام
مرغ جان‌ها را ببخشد کر و فرش پر و بال		دولتش همسایه شد همسایگان را مژده شو

بالهوی زلزلتنی و العقل فی الزلزال زال		یا بدیع الحسن قد اوضحت بالبلبال بال
انظرونا انظرونا نستقی الماء الزلال		قد رجعنا قد رجعنا جانبا من طورکم
منک طابت کل ارض ان ذا سحر حلال		کل شیء منکم عندی لذیذ طیب

کل قلب لهواه وجد الصبر یصل		رشاء العشق حبیبی لشرود و مضل
سنه الهجر طویل و مدید و ممل		سنه الوصل قصیر عجل معتجل
فعلن مفتعلن او فعلاتن و فعل		یملاء الکاس حبیبی و طبیبی و تذر
لا یخاف رهقا من به محیاک قتل		ناول الکاس نهارا و جهارا و قحا

قد نزل الهم بی یا سندی قم تعال		عمرک یا واحدا فی درجات الکمال
وجهک بدر تمام ریقک خمر حلال		یا فرحی مونسی یا قمر المجلس
عمرک لو لا التقی قلت ایا ذا الجلال		روحک بحر الوفا لونک لمع الصفا
تدرک ما لا یری انت لطیف الخیال		تسکن قلب الوری تسکرهم بالهوی
تجلسهم مجلسا فیه کؤوس ثقال		تسکن ارواحهم تسکر اشباحهم

تعال یا فرج الهم فاتح الاقفال		تعال یا مدد العیش و السرور تعال
سقا جودک فی الفقر منتهی الاقبال		لقاء وجهک فی الهم فالق الاصباح
تعال و ادفع عنا خدیعه الدجال		تعال انک عیسی فاحی موتانا
تصون مهجتنا من اصابه الانصال		تعال انک داوود فاتخذ زردا
لکی تغرق فرعون سییء الافعال		تعال انک موسی تشق بحر ردی
اما سفینه نوح تعد للاهوال		تعال انک نوح و نحن فی الطوفان
فکم لفضلک امثالهم بلا امثال		فهم صفاتک لکن تصورت بشرا
و فی وجودک دنیاه باطل و محال		یحیل طالب دنیا وجودک الاعلی

گرد غریبان چمن خیزید تا جولان کنیم		آمد بهار ای دوستان منزل سوی بستان کنیم
تا در عسل خانه جهان شش گوشه آبادان کنیم		امروز چون زنبورها پران شویم از گل به گل
ما طبل خانه عشق را از نعره‌ها ویران کنیم		آمد رسولی از چمن کاین طبل را پنهان مزن
جانم فدای عاشقان امروز جان افشان کنیم		بشنو سماع آسمان خیزید ای دیوانگان
آهن گزان چون کلبتین آهنگ آتشدان کنیم		زنجیرها را بردریم ما هر یکی آهنگریم
کآهن دلان را زین نفس مستعمل فرمان کنیم		چون کوره آهنگران در آتش دل می دمیم
وین عقل پابرجای را چون خویش سرگردان کنیم		آتش در این عالم زنیم وین چرخ را برهم زنیم
ما کی به فرمان خودیم تا این کنیم و آن کنیم		کوبیم ما بی‌پا و سر گه پای میدان گاه سر
تا صد هزاران گوی را در پای شه غلطان کنیم		نی نی چو چوگانیم ما در دست شه گردان شده
این عقل باشد کآتشی در پنبه پنهان کنیم		خامش کنیم و خامشی هم مایه دیوانگیست

زان می که در پیمانه‌ها اندرنگنجد خورده‌ام		ای عاشقان ای عاشقان پیمانه را گم کرده‌ام
مر محتسب را و تو را هم چاشنی آورده‌ام		مستم ز خمر من لدن رو محتسب را غمز کن
با زندگانت زنده‌ام با مردگانت مرده‌ام		ای پادشاه صادقان چون من منافق دیده‌ای
با منکران دی صفت همچون خزان افسرده‌ام		با دلبران و گلرخان چون گلبنان بشکفته‌ام
من گرد خنبی گشته‌ام من شیره‌ای افشرده‌ام		ای نان طلب در من نگر والله که مستم بی‌خبر
از قند و از گلزار او چون گلشکر پرورده‌ام		مستم ولی از روی او غرقم ولی در جوی او
ماهی شوم رومی رخی گر زنگی نوبرده‌ام		روزی که عکس روی او بر روی زرد من فتد
با یار خود آمیختم زیرا درون پرده‌ام		در جام می آویختم اندیشه را خون ریختم
ز اندیشه بیزاری کنم ز اندیشه‌ها پژمرده‌ام		آویختم اندیشه را کاندیشه هشیاری کند
در لامکان سیران من فرمان ز قان آورده‌ام		دوران کنون دوران من گردون کنون حیران من
با آن من آنی دگر زیرا به آن پی برده‌ام		در جسم من جانی دگر در جان من قانی دگر
گویم که این با زنده گو من جان به حق بسپرده‌ام		گر گویدم بی‌گاه شد رو رو که وقت راه شد
گفتا خموشی را مبین در صید شه صدمرده‌ام		خامش که بلبل باز را گفتا چه خامش کرده‌ای

این بار من یک بارگی از عافیت ببریده‌ام		این بار من یک بارگی در عاشقی پیچیده‌ام
عقل و دل و اندیشه را از بیخ و بن سوزیده‌ام		دل را ز خود برکنده‌ام با چیز دیگر زنده‌ام
دیوانه هم نندیشد آن کاندر دل اندیشیده‌ام		ای مردمان ای مردمان از من نیاید مردمی
من با اجل آمیخته در نیستی پریده‌ام		دیوانه کوکب ریخته از شور من بگریخته
خواهد که ترساند مرا پنداشت من نادیده‌ام		امروز عقل من ز من یک بارگی بیزار شد
من گیج کی باشم ولی قاصد چنین گیجیده‌ام		من خود کجا ترسم از او شکلی بکردم بهر او
بهر گدارویان بسی من کاسه‌ها لیسیده‌ام		از کاسهٔ استارگان وز خون گردون فارغم
حبس از کجا من از کجا مال که را دزدیده‌ام		من از برای مصلحت در حبس دنیا مانده‌ام
دامان خون آلود را در خاک می مالیده‌ام		در حبس تن غرقم به خون وز اشک چشم هر حرون
یک بار زاید آدمی من بارها زاییده‌ام		مانند طفلی در شکم من پرورش دارم ز خون
زیرا از آن کم دیده‌ای من صدصفت گردیده‌ام		چندانک خواهی درنگر در من که نشناسی مرا
زیرا برون از دیده‌ها منزلگهی بگزیده‌ام		در دیده من اندرآ وز چشم من بنگر مرا
تو عاشق خندان لبی من بی‌دهان خندیده‌ام		تو مست مست سرخوشی من مست بی‌سر سرخوشم
بی‌دام و بی‌گیرنده‌ای اندر قفس خیزیده‌ام		من طرفه مرغم کز چمن با اشتهای خویشتن
بهر رضای یوسفان در چاه آرامیده‌ام		زیرا قفس با دوستان خوشتر ز باغ و بوستان
صد جان شیرین داده‌ام تا این بلا بخریده‌ام		در زخم او زاری مکن دعوی بیماری مکن
بشنو ز کرم پیله هم کاندر قبا پوسیده‌ام		چون کرم پیله در بلا در اطلس و خز می روی
کز بهر من در صور دم کز گور تن ریزیده‌ام		پوسیده‌ای در گور تن رو پیش اسرافیل من
مانند طاووسی نکو من دیبه‌ها پوشیده‌ام		نی نی چو باز ممتحن بردوز چشم از خویشتن
زیرا در این دام نزه من زهرها نوشیده‌ام		پیش طبیبش سر بنه یعنی مرا تریاق ده
زیرا من از حلوای جان چون نیشکر بالیده‌ام		تو پیش حلوایی جان شیرین و شیرین جان شوی
من لذت حلوای جان جز از لبش نشنیده‌ام		عین تو را حلوا کند به زانک صد حلوا دهد
بی گفت مردم بو برد زان سان که من بوییده‌ام		خاموش کن کاندر سخن حلوا بیفتد از دهن
کز خامی و بی‌لذتی در خویشتن چغزیده‌ام		هر غوره‌ای نالان شده کای شمس تبریزی بیا

تا بخت و رخت و تخت خود بر عرش و کرسی بر برم		هان ای طبیب عاشقان دستی فروکش بر برم
افسون مخوان ز افسون تو هر روز دیوانه ترم		بر گردن و بر دست من بربند آن زنجیر را
گر چه گواهی می‌دهد رخسارهٔ همچون زرم		خواهم که بدهم گنج زر تا آن گواه دل بود
ای قاضی شیرین قضا باری فروخوان محضرم		ور تو گواهان مرا رد می کنی ای پرجفا
در شوق خاک پای تو یا رب چه می گردد سرم		بی‌لطف و دلداری تو یا رب چه می لرزد دلم
پر کن دلم گر کشتیم بیخم ببر گر لنگرم		پیشم نشین پیشم نشان ای جان جان جان جان
باد آهن دل سرخ رو از دمگه آهنگرم		گه در طواف آتشم گه در شکاف آتشم
هر روز پیغامی دهد این عشق چون پیغامبرم		هر روز نو جامی دهد تسکین و آرامی دهد
تا عشق را بنده شدم خاقان و سلطان سنجرم		در سایه‌ات تا آمدم چون آفتابم بر فلک
گه بلبلم گه گلبنم گه خضرم و گه اخضرم		ای عشق آخر چند من وصف تو گویم بی‌دهن

وی مطربان ای مطربان دف شما پرزر کنم		ای عاشقان ای عاشقان من خاک را گوهر کنم
وین خاکدان خشک را جنت کنم کوثر کنم		ای تشنگان ای تشنگان امروز سقایی کنم
هر خسته غمدیده را سلطان کنم سنجر کنم		ای بی‌کسان ای بی‌کسان جاء الفرج جاء الفرج
صد دیر را مسجد کنم صد دار را منبر کنم		ای کیمیا ای کیمیا در من نگر زیرا که من
زیرا که مطلق حاکمم مؤمن کنم کافر کنم		ای کافران ای کافران قفل شما را وا کنم
خنجر شوی ساغر کنم ساغر شوی خنجر کنم		ای بوالعلا ای بوالعلا مومی تو اندر کف ما
سوی من آ ای آدمی تا زینت نیکوتر کنم		تو نطفه بودی خون شدی وانگه چنین موزون شدی
من گرگ را یوسف کنم من زهر را شکر کنم		من غصه را شادی کنم گمراه را هادی کنم
تا هر دهان خشک را جفت لب ساغر کنم		ای سردهان ای سردهان بگشاده‌ام زان سر دهان
آن دم که ریحان‌هات را من جفت نیلوفر کنم		ای گلستان ای گلستان از گلستانم گل ستان
چون خاک را عنبر کنم چون خار را عبهر کنم		ای آسمان ای آسمان حیرانتر از نرگس شوی
حاکم تویی حاتم تویی من گفت و گو کمتر کنم		ای عقل کل ای عقل کل تو هر چه گفتی صادقی

وین چرخ مردم خوار را چنگال و دندان بشکنم		بازآمدم چون عید نو تا قفل زندان بشکنم
هم آب بر آتش زنم هم بادهاشان بشکنم		هفت اختر بی‌آب را کاین خاکیان را می خورند
تا جغد طوطی خوار را در دیر ویران بشکنم		از شاه بی‌آغاز من پران شدم چون باز من
بشکسته بادا پشت جان گر عهد و پیمان بشکنم		ز آغاز عهدی کرده‌ام کاین جان فدای شه کنم
تا گردن گردن کشان در پیش سلطان بشکنم		امروز همچون آصفم شمشیر و فرمان در کفم
چون اصل‌های بیخشان از راه پنهان بشکنم		روزی دو باغ طاغیان گر سبز بینی غم مخور
گر ذره‌ای دارد نمک گیرم اگر آن بشکنم		من نشکنم جز جور را یا ظالم بدغور را
گویی که میدان نسپرد در زخم چوگان بشکنم		هر جا یکی گویی بود چوگان وحدت وی برد
گشتم حقیر راه او تا ساق شیطان بشکنم		گشتم مقیم بزم او چون لطف دیدم عزم او
گر در ترازویم نهی می دان که میزان بشکنم		چون در کف سلطان شدم یک حبه بودم کان شدم
پس تو ندانی این قدر کاین بشکنم آن بشکنم		چون من خراب و مست را در خانه خود ره دهی
دربان اگر دستم کشد من دست دربان بشکنم		گر پاسبان گوید که هی بر وی بریزم جام می
گردون اگر دونی کند گردون گردان بشکنم		چرخ ار نگردد گرد دل از بیخ و اصلش برکنم
گوشم چرا مالی اگر من گوشهٔ نان بشکنم		خوان کرم گسترده‌ای مهمان خویشم برده‌ای
جامی دو بر مهمان کنم تا شرم مهمان بشکنم		نی نی منم سرخوان تو سرخیل مهمانان تو
گر تن زنم خامش کنم ترسم که فرمان بشکنم		ای که میان جان من تلقین شعرم می کنی
من لاابالی وار خود استون کیوان بشکنم		از شمس تبریزی اگر باده رسد مستم کند

حاجت ندارد یار من تا که منش یاری کنم		کاری ندارد این جهان تا چند گل کاری کنم
من چرخ ازرق نیستم تا خرقه زنگاری کنم		من خاک تیره نیستم تا باد بر بادم دهد
سلطان جانم پس چرا چون بنده جانداری کنم		دکان چرا گیرم چو او بازار و دکانم بود
چون کان لعلی یافتم من چون دکانداری کنم		دکان خود ویران کنم دکان من سودای او
چون من طبیب عالمم بهر چه بیماری کنم		چون سرشکسته نیستم سر را چرا بندم بگو
چون گلبنم در گلشنش حیفست اگر خاری کنم		چون بلبلم در باغ دل ننگست اگر جغدی کنم
چون خویش عشق او شدم از خویش بیزاری کنم		چون گشته‌ام نزدیک شه از ناکسان دوری کنم
در خنب می غرقم کند گر قصد هشیاری کنم		زنجیر بر دستم نهد گر دست بر کاری نهم
شمع و چراغ خانه‌ام چون خانه را تاری کنم		ای خواجه من جام میم چون سینه را غمگین کنم
دل را به پیش من بنه تا لطف و دلداری کنم		یک شب به مهمان من آ تا قرص مه پیشت کشم
گر دزد دستارت برد من رسم دستاری کنم		در عشق اگر بی‌جان شوی جان و جهانت من بسم
آسان درآ و غم مخور تا منت غمخواری کنم		دل را منه بر دیگری چون من نیابی گوهری
لا موت الا بالاجل بر مرگ سالاری کنم		اخرجت نفسی عن کسل طهرت روحی عن فشل
یا ساقیی قم هاتها تا عیش و خماری کنم		شکری علی لذاتها صبری علی آفاتها
پخته‌ست انگورم چرا من غوره افشاری کنم		الخمر ما خمرته و العیش ما باشرته
تا زنده باشم زنده سر تا چند مرداری کنم		ای مطرب صاحب نظر این پرده می زن تا سحر
بی‌خواب شو همچون پری تا من پری داری کنم		پندار کامشب شب پری یا در کنار دلبری
حمدا علی سلطاننا شیرم چه کفتاری کنم		قد شیدوا ارکاننا و استوضحوا برهاننا
ای مشتری زانو بزن تا من خریداری کنم		جاء الصفا زال الحزن شکر الوهاب المنن
آتش زنم اندر تتق تا چند ستاری کنم		زان از بگه دف می زنم زیرا عروسی می کنم
ذوالعرش را گردم قنق بر ملک جباری کنم		زین آسمان چون تتق من گوشه گیرم چون افق
خامش اگر خامش کنی بهر تو گفتاری کنم		الدار من لا دار له و المال من لا مال له
چون شمس اندر شش جهت باید که انواری کنم		با شمس تبریزی اگر همخو و هم استاره‌ام

تو کعبه‌ای هر جا روم قصد مقامت می کنم		ای با من و پنهان چو دل از دل سلامت می کنم
شب خانه روشن می شود چون یاد نامت می کنم		هر جا که هستی حاضری از دور در ما ناظری
گه چون کبوتر پرزنان آهنگ بامت می کنم		گه همچو باز آشنا بر دست تو پر می زنم
ور حاضری پس من چرا در سینه دامت می کنم		گر غایبی هر دم چرا آسیب بر دل می زنم
زان روزن دزدیده من چون مه پیامت می کنم		دوری به تن لیک از دلم اندر دل تو روزنیست
ای جان هر مهجور تو جان را غلامت می کنم		ای آفتاب از دور تو بر ما فرستی نور تو
من گوش خود را دفتر لطف کلامت می کنم		من آینه دل را ز تو این جا صقالی می دهم
این‌ها چه باشد تو منی وین وصف عامت می کنم		در گوش تو در هوش تو و اندر دل پرجوش تو
هر چند از تو کم شود از خود تمامت می کنم		ای دل نه اندر ماجرا می گفت آن دلبر تو را
بنگر کز این جمله صور این دم کدامت می کنم		ای چاره در من چاره گر حیران شو و نظاره گر
یک لحظه پخته می شوی یک لحظه خامت می کنم		گه راست مانند الف گه کژ چو حرف مختلف
چیزی که رامش می کنی زان چیز رامت می کنم		گر سال‌ها ره می روی چون مهره‌ای در دست من
جان را غلاف معرفت بهر حسامت می کنم		ای شه حسام الدین حسن می گوی با جانان که من

خورشید او را ذره‌ام این رقص از او آموختم		ای آسمان این چرخ من زان ماه رو آموختم
بر رو دویدن سوی او زان آب جو آموختم		ای مه نقاب روی او ای آب جان در جوی او
من شیری و نافه بری ز آهوی هو آموختم		گلشن همی‌گوید مرا کاین نافه چون دزدیده‌ای
اینک رسن بازی خوش همچون کدو آموختم		از باغ و از عرجون او وز طره میگون او
تا نقش بندی عجب بی‌رنگ و بو آموختم		از نقش‌های این جهان هم چشم بستم هم دهان
من دادن جان دم به دم زان دادخو آموختم		دیدم گشاد داد او وان جود و آن ایجاد او
شش سو مرو وز سو مگو چون غیر سو آموختم		در خواب بی‌سو می روی در کوی بی‌کو می روی

در چشم مست من نگر کز کوی خمار آمدم		آمد خیال خوش که من از گلشن یار آمدم
بالا منم پستی منم چون چرخ دوار آمدم		سرمایه مستی منم هم دایه هستی منم
برگشتم و بازآمدم بر نقطه پرگار آمدم		آنم کز آغاز آمدم با روح دمساز آمدم
گفتا بدید و داد من کز بهر این کار آمدم		گفتم بیا شاد آمدی دادم بده داد آمدی
چندین ره از اشتاب تو بی‌کفش و دستار آمدم		هم من مه و مهتاب تو هم گلشن و هم آب تو
تلخی مکن زیرا که من از لطف بسیار آمدم		فرخنده نامی ای پسر گر چه که خامی ای پسر
گل‌ها دهم گر چه که من اول همه خار آمدم		خندان درآ تلخی بکش شاباش ای تلخی خوش
هر شاخ گوید لاحرج کز صبر دربار آمدم		گل سر برون کرد از درج کالصبر مفتاح الفرج

چندانک سیلی می زنی آن می نیفتد از سرم		دی بر سرم تاج زری بنهاده است آن دلبرم
شب پوش عشق خود نهد پاینده باشد لاجرم		شاه کله دوز ابد بر فرق من از فرق خود
زیرا که بی‌حقه و صدف رخشانتر آید گوهرم		ور سر نماند با کله من سر شوم جمله چو مه
ور بشکند این استخوان از عقل و جان مغزینترم		اینک سر و گرز گران می زن برای امتحان
او ذوق کی دیده بود از لوزی پیغامبرم		آن جوز بی‌مغزی بود کو پوست بگزیده بود
شیرین کند حلق و لبم نوری نهد در منظرم		لوزینه پرجوز او پرشکر و پرلوز او
در کوی عیسی آمدی دیگر نگویی کو خرم		چون مغز یابی ای پسر از پوست برداری نظر
در زفتی فارس نگر نی بارگیر لاغرم		ای جان من تا کی گله یک خر تو کم گیر از گله
زیرا که کبر عاشقان خیزد ز الله اکبرم		زفتی عاشق را بدان از زفتی معشوق او
از چه مگو از جان گو ای یوسف جان پرورم		ای دردهای آه گو اه اه مگو الله گو

در خانه گر می باشدم پیشش نهم با وی خورم		هرگز ندانم راندن مستی که افتد بر درم
تاج من و سلطان من تا برنشیند بر سرم		مستی که شد مهمان من جان منست و آن من
روزی که مستی کم کنم از عمر خویشش نشمرم		ای یار من وی خویش من مستی بیاور پیش من
در غیر ساقی ننگرم وز امر ساقی نگذرم		چون وقف کردستم پدر بر باده‌های همچو زر
روزی که مستم کشتیم روزی که عاقل لنگرم		چند آزمایم خویش را وین جان عقل اندیش را
تو مست جام ابتری من مست حوض کوثرم		کو خمر تن کو خمر جان کو آسمان کو ریسمان
این خوار و زار اندر زمین وان آسمان بر محترم		مستی بیاید قی کند مستی زمین را طی کند
خاموش کن خاموش کن زین باده نوش ای بوالکرم		گر مستی و روشن روان امشب مخسب ای ساربان

کز بهر این آورده‌ای ما را ز صحرای عدم		ای ساقی روشن دلان بردار سغراق کرم
زیرا که فکرت جان خورد جان را کند هر لحظه کم		تا جان ز فکرت بگذرد وین پرده‌ها را بردرد
بر رخ نداری خال او گر چون مهی ای جان عم		ای دل خموش از قال او واقف نه‌ای ز احوال او
کو دیده کو دانش بگو کو گلستان کو بوی و شم		خوبی جمال عالمان وان حال حال عارفان
این می مجو آن می بجو کو جام غم کو جام جم		زان می که او سرکه شود زو ترش رویی کی رود
کز بحر جان دارد مدد تا درج در شد زو شکم		آن می بیار ای خوبرو کاشکوفه‌اش حکمت بود
تا سردشان سوزان شود گردد همه لاشان نعم		بر ریز آن رطل گران بر آه سرد منکران
یا نور شو یا دور شو بر ما مکن چندین ستم		گر مجسم خالی بدی گفتار من عالی بدی
ای خواجه برگردان ورق ور نه شکستم من قلم		مانند درد دیده‌ای بر دیده برچفسیده‌ای
شاهی بود یا لشکری تنها نباشد آن علم		هر کس که هایی می کند آخر ز جایی می کند
مستست جان در آب و گل ترسم که درلغزد قدم		خالی نمی‌گردد وطن خالی کن این تن را ز من
ای قوت پا در روش وی صحت جان در سقم		ای شمس تبریزی ببین ما را تو این نعم المعین

هر جا نشینم خرمم هر جا روم در گلشنم		تا من بدیدم روی تو ای ماه و شمع روشنم
در هر مقامی که روم بر عشرتی بر می تنم		هر جا خیال شه بود باغ و تماشاگه بود
آن ماه رو از لامکان سر درکند در روزنم		درها اگر بسته شود زین خانقاه شش دری
من شاهم و شاهنشهم پرده سپاهان می زنم		گوید سلام علیک هی آوردمت صد نقل و می
من نوبهارم آمدم تا خارها را برکنم		من آفتاب انورم خوش پرده‌ها را بردرم
من قندها را لذتم بادام‌ها را روغنم		هر کس که خواهد روز و شب عیش و تماشا و طرب
هین بی‌ملولی شرح کن من سخت کند و کودنم		گویم سخن را بازگو مردی کرم ز آغاز گو
صد فضل دارد این بر آن کان جا هوا این جا منم		گوید که آن گوش گران بهتر ز هوش دیگران
رضوان و حور و جنتی زیرا گرفتی دامنم		رو رو که صاحب دولتی جان حیات و عشرتی
هم آب و هم سقا تویی هم باغ و سرو و سوسنم		هم کوه و هم عنقا تویی هم عروه الوثقی تویی
دل گویدت مومم تو را با دیگران چون آهنم		افلاک پیشت سر نهد املاک پیشت پر نهد

از من نخواهد کس گوا که شاهدم نی ضامنم		عشقا تو را قاضی برم کاشکستیم همچون صنم
خشمین تویی راضی تویی تا چون نمایی دم به دم		مقضی تویی قاضی تویی مستقبل و ماضی تویی
هم سیلی و هم خرمنی هم شادیی هم درد و غم		ای عشق زیبای منی هم من توام هم تو منی
وان دشت باپهنا تویی وان کوه و صحرای کرم		آن‌ها تویی وین‌ها تویی وزین و آن تنها تویی
دریای درافشان تویی کان‌های پرزر و درم		شیرینی خویشان تویی سرمستی ایشان تویی
ادراک و بی‌هوشی تویی کفر و هدی عدل و ستم		عشق سخن کوشی تویی سودای خاموشی تویی
ای بی‌نشان با صد نشان ای مخزنت بحر عدم		ای خسرو شاهنشهان ای تختگاهت عقل و جان
زشتش کنی نغزش کنی بردری از مرگ و سقم		پیش تو خوبان و بتان چون پیش سوزن لعبتان
گر واقفندی نقش‌ها که آمدند از یک قلم		هر نقش با نقشی دگر چون شیر بودی و شکر
رشک تو گوید که برو لطف تو خواند که نعم		آن کس که آمد سوی تو تا جان دهد در کوی تو
بر قهر سابق می شود چون روشنایی بر ظلم		لطف تو سابق می شود جذاب عاشق می شود
کرده خیالی را کفت لشکرکش و صاحب علم		هر زنده‌ای را می کشد وهم خیالی سو به سو
آن را اسیر این کنی ای مالک الملک و حشم		دیگر خیالی آوری ز اول رباید سروری
چون کودکان قلعه بزم گوید ز قسام القسم		هر دم خیالی نو رسد از سوی جان اندر جسد
چون می نگنجی در بیان دیگر نگویم بیش و کم		خامش کنم بندم دهان تا برنشورد این جهان

تو حکم می کردی که من خمخانه سیکی شوم		بس جهد می کردم که من آیینه نیکی شوم
خورشید بی‌نقصان شدم تا طب تشکیکی شوم		خمخانه خاصان شدم دریای غواصان شدم
دورم بدان انداختی کاکسیر نزدیکی شوم		نقش ملایک ساختی بر آب و گل افراختی
ز آنم چنین می سوختی تا شمع تاریکی شوم		هاروتیی افروختی پس جادویش آموختی
من ساعتی ترکی شوم یک لحظه تاجیکی شوم		ترکی همه ترکی کند تاجیک تاجیکی کند
گه عقل چالاکی شوم گه طفل چالیکی شوم		گه تاج سلطانان شوم گه مکر شیطانان شوم
در روی او سرخی شوم در موش باریکی شوم		خون روی را ریختم با یوسفی آمیختم

تا بخت در رو خفته را چون بخت سرو استان کنیم		آمد بهار ای دوستان منزل به سروستان کنیم
هم بسته پا هم گام زن عزم غریبستان کنیم		همچون غریبان چمن بی‌پا روان گشته به فن
ما جان زانوبسته را هم منزل ایشان کنیم		جانی که رست از خاکدان نامش روان آمد روان
چون رستی از زندان بگو تا ما در این حبس آن کنیم		ای برگ قوت یافتی تا شاخ را بشکافتی
سر در چه سیر آموختت تا ما در آن سیران کنیم		ای سرو بر سرور زدی تا از زمین سر ورزدی
با ما بگو چون آمدی تا ما ز خود خیزان کنیم		ای غنچه گلگون آمدی وز خویش بیرون آمدی
وین خانه را در از کجا تا خدمت دربان کنیم		آن رنگ عبهر از کجا وان بوی عنبر از کجا
تو شاد گل ما شاد تو کی شکر این احسان کنیم		ای بلبل آمد داد تو من بنده فریاد تو
تا حلقه گوش از شما پردر و پرمرجان کنیم		ای سبزپوشان چون خضر ای غیب‌ها گویان به سر
برساخت بلبل سازها گر فهم آن دستان کنیم		بشنو ز گلشن رازها بی‌حرف و بی‌آوازها
می آورد الحان تر جان مست آن الحان کنیم		آواز قمری تا قمر بررفت و طوطی بر شکر

هر کس که او مکی بود داند که من بطحاییم		هین خیره خیره می نگر اندر رخ صفراییم
هر لحظه زان شادی فزا بیش است کارافزاییم		زان لاله روی دلستان روید ز رویم زعفران
آن جا همی‌خواهد دلم زیرا که من آن جاییم		مانند برف آمد دلم هر لحظه می کاهد دلم
خواهی بیا در من نگر کز شید جان شیداییم		هر جا حیاتی بیشتر مردم در او بی‌خویشتر
غلطان سوی دریا روم من بحری و دریاییم		آن برف گوید دم به دم بگذارم و سیلی شوم
تا زیر دندان بلا چون برف و یخ می خاییم		تنها شدم راکد شدم بفسردم و جامد شدم
من تا گره دارم یقین می کوبی و می ساییم		چون آب باش و بی‌گره از زخم دندان‌ها بجه
می جوشد و بر می جهد که تیزم و غوغاییم		برف آب را بگذار هین فقاع‌های خاص بین
چون عقل بی‌پر می پرم زیرا چو جان بالاییم		هر لحظه بخروشانترم برجسته و جوشانترم
که چون نیم بی‌پا و سر در پنجه آن ناییم		بسیار گفتم ای پدر دانم که دانی این قدر
تا گرم و شیرینت کند آن دلبر حلواییم		گر تو ملولستی ز من بنگر در آن شاه زمن
پران کننده جان که من از قافم و عنقاییم		ای بی‌نوایان را نوا جان ملولان را دوا
من طوطیم عشقش شکر هست از شکر گویاییم		من بس کنم بس از حنین او بس نخواهد کرد از این

ای مرد طالب کم طلب بر آب جو نقش قدم		ای نفس کل صورت مکن وی عقل کل بشکن قلم
کاین آب صافی بی‌گره جان می فزاید دم به دم		ای عاشق صافی روان رو صاف چون آب روان
بر آب جو تهمت منه کو را نه ترس است و نه غم		از باد آب بی‌گره گر ساعتی پوشد زره
در برگ بی‌برگی نگر هر شاخ را باغ ارم		در نقش بی‌نقشی ببین هر نقش را صد رنگ و بو
تن ریخته از شرم او بگریخته جان در حرم		زان صورت صورت گسل کو منبع جان است و دل
چون کان فروبر نفس چون که برآورده شکم		از باده و از باد او بس بنده و آزاد او
نی از مقالت هم ببر می تاز تا پای علم		از بحر گویم یا ز در یا از نفاذ حکم مر
چون سوی موج خون روی در خون بود خوان کرم		چپ راست دان این راه را در چاه دان این چاه را
در آتشش جان در طرب در آب او دل در ندم		در آتش آبی تعبیه در آب آتش تعبیه
ای بی‌تو راحت‌ها عنا ای بی‌تو صحت‌ها سقم		یا من ولی انعامنا ثبت لنا اقدامنا

این مرگ خود پیدا کند پاکی تو را کم خور تو غم		ای پاک رو چون جام جم وز عشق آن مه متهم
تا در که را پیدا شود پیدا شود ای جان عم		ای جان من با جان تو جویای در در بحر خون
کز ساحل دریای جان آید بشارت دم به دم		من چون شوم کوته نظر در عشق آن بحر گهر
کز عشق شه کم بیشی است وز عشق شه بیشی است کم		من ترک فضل و فاضلی کردم به عشق از کاهلی
چون دیده عشقش بر رخم زد بر رخم آن شه رقم		بیخ دل از صفرای او می خورد زد زردی به رخ
گاه از غمش چون زعفران گاه از خجالت چون بقم		تلوین این رخسار بین در عشق بی‌تلوین شهی
گر مست و هشیارم ز من کس نشنود خود بیش و کم		من فانی مطلق شدم تا ترجمان حق شدم
دیدم یکی یوسف رخی گفتم به غفلت ذابکم		بازار مصر اندرشدم تا جانب مهتر شدم
من غایه الاحسان او من جوده او من کرم		گفتا عزیز مصر گر تو عاشقی بخشیدمت
یا حسرتی من هجره یا غبنتی یا ذا الندم		من قدر آن نشناختم آن را هوس پنداشتم
ما کان فی الدارین قط و الله مثل ذالقدم		ای صد محال از قوتش گشته حقیقت عین حال
از مفخر من شمس دین از اول جف القلم		تبریز این تعظیم را تو از الست آورده‌ای

در من نگر در من نگر بهر تو غمخوار آمدم		بازآمدم بازآمدم از پیش آن یار آمدم
چندین هزاران سال شد تا من به گفتار آمدم		شاد آمدم شاد آمدم از جمله آزاد آمدم
بازم رهان بازم رهان کاین جا به زنهار آمدم		آن جا روم آن جا روم بالا بدم بالا روم
دامش ندیدم ناگهان در وی گرفتار آمدم		من مرغ لاهوتی بدم دیدی که ناسوتی شدم
آخر صدف من نیستم من در شهوار آمدم		من نور پاکم ای پسر نه مشت خاکم مختصر
آن جا بیا ما را ببین کان جا سبکبار آمدم		ما را به چشم سر مبین ما را به چشم سر ببین
من گوهر کانی بدم کاین جا به دیدار آمدم		از چار مادر برترم وز هفت آبا نیز هم
ور نه به بازارم چه کار وی را طلبکار آمدم		یارم به بازار آمده‌ست چالاک و هشیار آمده‌ست
کاندر بیابان فنا جان و دل افگار آمدم		ای شمس تبریزی نظر در کل عالم کی کنی

وقت است جان پاک را تا میر میدانی کنم		تا کی به حبس این جهان من خویش زندانی کنم
اوراد خود را بعد از این مقرون سبحانی کنم		بیرون شدم ز آلودگی با قوت پالودگی
تا کی به دست هر خسی من رسم چوگانی کنم		نیزه به دستم داد شه تا نیزه بازی‌ها کنم
باشد بتر از کافری گر یاد دربانی کنم		آن پادشاه لم یزل داده‌ست ملک بی‌خلل
چون در بنا بستم نظر آهنگ دربانی کنم		چون این بنا برکنده شد آن گریه‌هامان خنده شد
اکنون به تو در خلوتم تا آنچ می دانی کنم		ای دل مرا در نیم شب دادی ز دانایی خبر
این جا به داد عقل کل کشت بیابانی کنم		در چاه تخمی کاشتن بی‌عقل را باشد روا
بر جای پا چون رست پر دوران به آسانی کنم		دشوارها رفت از نظر هر سد شد زیر و زبر
در خوان سلطان ابد چون غیر سرخوانی کنم		در حضرت فرد صمد دل کی رود سوی عدد
اندر حضور شاه جان تا چند خط خوانی کنم		تا چند گویم بس کنم کم یاد پیش و پس کنم

تا که رسیدم بر تو از همه بیزار شدم		یار شدم یار شدم با غم تو یار شدم
گفتم این نقطه مرا کرد که پرگار شدم		گفت مرا چرخ فلک عاجزم از گردش تو
از روش قبه دل گنبد دوار شدم		غلغله‌ای می شنوم روز و شب از قبه دل
از هوس زخمه تو کم ز یکی تار شدم		تا که فتادم چو صدا ناگه در چنگ غمت
زانک من از بیشه جان حیدر کرار شدم		دزدد غم گردن خود از حذر سیلی من
تا که بدیدم کلهش بی‌دل و دستار شدم		تا که بدیدم قدحش سرده اوباش منم
رقص کنان دلق کشان جانب خمار شدم		تا که قلندردل من داد می مذهل من
هیچ مگو کز فرج است اینک گرفتار شدم		گفت مرا خواجه فرج صبر رهاند ز حرج
یار بنالید بسی تا که در این غار شدم		چرخ بگردید بسی تا که چنین چرخ زدم
در هوس خوبی او جانب گلزار شدم		نیم شبی همره مه روی نهادم سوی ره
گاه چو بلبل به سحر سخره تکرار شدم		گاه چو سوسن پی گل شاعر و مداح شدم
کار تو را دید دلم عاقبت از کار شدم		زوبع اندیشه شدم صدفن و صدپیشه شدم

دولت عشق آمد و من دولت پاینده شدم		مرده بدم زنده شدم گریه بدم خنده شدم
زهره شیر است مرا زهره تابنده شدم		دیده سیر است مرا جان دلیر است مرا
رفتم دیوانه شدم سلسله بندنده شدم		گفت که دیوانه نه‌ای لایق این خانه نه‌ای
رفتم و سرمست شدم وز طرب آکنده شدم		گفت که سرمست نه‌ای رو که از این دست نه‌ای
پیش رخ زنده کنش کشته و افکنده شدم		گفت که تو کشته نه‌ای در طرب آغشته نه‌ای
گول شدم هول شدم وز همه برکنده شدم		گفت که تو زیرککی مست خیالی و شکی
جمع نیم شمع نیم دود پراکنده شدم		گفت که تو شمع شدی قبله این جمع شدی
شیخ نیم پیش نیم امر تو را بنده شدم		گفت که شیخی و سری پیش رو و راهبری
در هوس بال و پرش بی‌پر و پرکنده شدم		گفت که با بال و پری من پر و بالت ندهم
زانک من از لطف و کرم سوی تو آینده شدم		گفت مرا دولت نو راه مرو رنجه مشو
گفتم آری نکنم ساکن و باشنده شدم		گفت مرا عشق کهن از بر ما نقل مکن
چونک زدی بر سر من پست و گدازنده شدم		چشمه خورشید تویی سایه گه بید منم
اطلس نو بافت دلم دشمن این ژنده شدم		تابش جان یافت دلم وا شد و بشکافت دلم
بنده و خربنده بدم شاه و خداونده شدم		صورت جان وقت سحر لاف همی‌زد ز بطر
کآمد او در بر من با وی ماننده شدم		شکر کند کاغذ تو از شکر بی‌حد تو
کز نظر وگردش او نورپذیرنده شدم		شکر کند خاک دژم از فلک و چرخ به خم
کز کرم و بخشش او روشن بخشنده شدم		شکر کند چرخ فلک از ملک و ملک و ملک
بر زبر هفت طبق اختر رخشنده شدم		شکر کند عارف حق کز همه بردیم سبق
یوسف بودم ز کنون یوسف زاینده شدم		زهره بدم ماه شدم چرخ دو صد تاه شدم
کز اثر خنده تو گلشن خندنده شدم		از توام ای شهره قمر در من و در خود بنگر
کز رخ آن شاه جهان فرخ و فرخنده شدم		باش چو شطرنج روان خامش و خود جمله زبان

عشوه مده عشوه مده عشوه مستان نخرم		دفع مده دفع مده من نروم تا نخورم
یا بدهی یا ز دکان تو گروگان ببرم		وعده مکن وعده مکن مشتری وعده نیم
رو که به جز حق نبری گر چه چنین بی‌خبرم		گر تو بهایی بنهی تا که مرا دفع کنی
راه بده راه بده یا تو برون آ ز حرم		پرده مکن پرده مدر در سپس پرده مرو
خنده تو چیست بگو جوشش دریای کرم		ای دل و جان بنده تو بند شکرخنده تو
همچو قضاهای فلک خیره و استیزه گرم		طالع استیز مرا از مه و مریخ بجو
زانک دو چندان که ویم گر چه چنین مختصرم		چرخ ز استیزه من خیره و سرگشته شود
کیسه برم کاسه برم زانک دورو همچو زرم		گر تو ز من صرفه بری من ز تو صد صرفه برم
از مه و از مهر فلک مه‌تر و افلاک ترم		گر چه دورو همچو زرم مهر تو دارد نظرم
ناز کنم ناز که من در نظرت معتبرم		لاف زنم لاف که تو راست کنی لاف مرا
چه عجب ار خوش نظرم چونک تویی در نظرم		چه عجب ار خوش خبرم چونک تو کردی خبرم
من شکر اندر شکر اندر شکر اندر شکرم		بر همگان گر ز فلک زهر ببارد همه شب
لیک کجا تا به کجا من ز هوایی دگرم		هر کسکی را کسکی هر جگری را هوسی
آن طربت در طلبم پا زد و برگشت سرم		من طلب اندر طلبم تو طرب اندر طربی
ماه درخشنده تویی من چو شب تیره برم		تیر تراشنده تویی دوک تراشنده منم
ور بزنی تیر جفا همچو زمین پی سپرم		میر شکار فلکی تیر بزن در دل من
بی‌خطر آن گاه بوم کز پی زخمت سپرم		جمله سپرهای جهان باخلل از زخم بود
تا که ندانم پسرا که پسرم یا پدرم		گیج شد از تو سر من این سر سرگشته من
خانه تهی یابد او هیچ نبیند اثرم		آن دل آواره من گر ز سفر بازرسد
کآتشم از سرکه‌ات افزون شود افزون شررم		سرکه فشانی چه کنی کآتش ما را بکشی
ور نبود عید من آن مرد نیم بلک غرم		عشق چو قربان کندم عید من آن روز بود
هیچ به تو درنرسم وز پی تو هم نبرم		چون عرفه و عید تویی غره ذی الحجه منم
ای شه و شاهنشه من باز شود بال و پرم		باز توام باز توام چون شنوم طبل تو را
سر بنهم پا بکشم بی‌سر و پا می نگرم		گر بدهی می بچشم ور ندهی نیز خوشم

ریش طرب شانه کنم سبلت غم را بکنم		مطرب عشق ابدم زخمه عشرت بزنم
تا سر خم باز شود گل ز سرش دور کنم		تا همه جان ناز شود چونک طرب ساز شود
عاشق جان و خردم دشمن نقش وثنم		چونک خلیلی بده‌ام عاشق آتشکده‌ام
جوش کند خون دلم آب شود برف تنم		وقت بهارست و عمل جفتی خورشید و حمل
گفت گرفتار دلم عاشق روی حسنم		ای مه تابان شده‌ای از چه گدازان شده‌ای
تیر بلا می رسدم زان همه تن چون مجنم		عشق کسی می کشدم گوش کشان می بردم
گر چه اسیر سفرم تازه به بوی وطنم		گر چه در این شور و شرم غرقه بحر شکرم
فلسفه برخواند قضا داد جدایی به فنم		یار وصالی بده‌ام جفت جمالی بده‌ام
باشم پران و دوان ای شه شیرین ذقنم		تا که رگی در تن من جنبد من سوی وطن
آب روان کرد مرا ساقی سرو و سمنم		دم به دم آن بوی خوشش وان طلب گوش کشش
هدیه فرستد به کرم یوسف جان پیرهنم		همره یعقوب شدم فتنه آن خوب شدم
در دو جهان دیده بود هیچ کسی چون تو صنم		الحق جانا چه خوشی قوس وفا را تو کشی
شیشه بر آن سنگ زنم بنده شیشه شکنم		بر بر او بربزنم گر چه برابر نزنم
من چو ابابیل حقم یاور هر کرگدنم		پیل به خرطوم جفا قاصد کعبه شده است
قوت هر گرسنه‌ام انجم هر انجمنم		صیقل هر آینه‌ام رستم هر میمنه‌ام
کعبه هر نیک و بدم دایه باغ و چمنم		معنی هر قد و خدم سایه لطف احدم
چونک نکوروی بود باشد خوب ختنم		آتش بدخوی بود سوزش هر کوی بود
سایه عدل صمدم جز که مناسب نتنم		گر تو بدین کژ نگری کاسه زنی کوزه خوری
که به کرم شرح کنی آنک نگوید دهنم		وقت شد ای شاه شهان سرور خوبان جهان

نعره بلبل شنوم در گل و گلزار روم		باز در اسرار روم جانب آن یار روم
همره دل گردم خوش جانب دلدار روم		تا کی از این شرم و حیا شرم بسوزان و بیا
عقل نمانده‌ست که من راه به هنجار روم		صبر نمانده‌ست که من گوش سوی نسیه برم
گوش بر این بانگ نهم دیده به دیدار روم		چنگ زن ای زهره من تا که بر این تنتن تن
شاهد دل را بکشم سوی خریدار روم		خسته دام است دلم بر در و بام است دلم
راه دکانم بنما تا که پس کار روم		گفت مرا در چه فنی کار چرا می نکنی
کو اثری از دل من تا که بر آثار روم		تا که ز خود بد خبرش رفت دلم بر اثرش
کف به کف یار دهم در کنف غار روم		تا ز حریفان حسد چشم بدی درنرسد
درس چو خام است مرا بر سر تکرار روم		درس رئیسان خوشی بی‌هشی است و خمشی

گوش بنه عربده را دست منه بر دهنم		زین دو هزاران من و ما ای عجبا من چه منم
ور بنهی پا بنهم هر چه بیابم شکنم		چونک من از دست شدم در ره من شیشه منه
گر طربی در طربم گر حزنی در حزنم		زانک دلم هر نفسی دنگ خیال تو بود
با تو خوش است ای صنم لب شکر خوش ذقنم		تلخ کنی تلخ شوم لطف کنی لطف شوم
هر چه نمایی بشوم آینه ممتحنم		اصل تویی من چه کسم آینه‌ای در کف تو
چونک شدم سایه گل پهلوی گل خیمه زنم		تو به صفت سرو چمن من به صفت سایه تو
ور همه خارم ز تو من جمله گل و یاسمنم		بی‌تو اگر گل شکنم خار شود در کف من
هر نفسی کوزه خود بر در ساقی شکنم		دم به دم از خون جگر ساغر خونابه کشم
تا بخراشد رخ من تا بدرد پیرهنم		دست برم هر نفسی سوی گریبان بتی
شمع دل است او به جهان من کیم او را لگنم		لطف صلاح دل و دین تافت میان دل من

راه تو دیدم پس از این همره ایشان نشوم		جمع تو دیدم پس از این هیچ پریشان نشوم
چشم و دلم سیر کنی سخره این خوان نشوم		ای که تو شاه چمنی سیرکن صد چو منی
ماه من آمد به زمین قاصد کیوان نشوم		کعبه چو آمد سوی من جانب کعبه نروم
بنده و آزاد توام بنده شیطان نشوم		فربه و پرباد توام مست و خوش و شاد توام
پیش تو ای جان و جهان جمله چرا جان نشوم		شاه زمینی و زمان همچو خرد فاش و نهان

چونک بهارم تو شهی باغ توام شاخ ترم		هر نفسی تازه ترم کز سر روزن بپرم
خاک تو بادا کلهم دست تو بادا کمرم		چونک تویی میر مرا در بر خود گیر مرا
نیست عجب گر ز شرف بگذرد از چرخ سرم		چونک تو دست شفقت بر سر ما داشته‌ای

نیست شوم نیست شوم تا بر جانان برسم		تیز دوم تیز دوم تا به سواران برسم
خانه بسوزم بروم تا به بیابان برسم		خوش شده‌ام خوش شده‌ام پاره آتش شده‌ام
آب شوم سجده کنان تا به گلستان برسم		خاک شوم خاک شوم تا ز تو سرسبز شوم
ایمن و بی‌لرز شوم چونک به پایان برسم		چونک فتادم ز فلک ذره صفت لرزانم
بازرهم زین دو خطر چون بر سلطان برسم		چرخ بود جای شرف خاک بود جای تلف
در دل کفر آمده‌ام تا که به ایمان برسم		عالم این خاک و هوا گوهر کفر است و فنا
شد رخ من سکه زر تا که به میزان برسم		آن شه موزون جهان عاشق موزون طلبد
خاکی و مرحوم شوم تا بر رحمان برسم		رحمت حق آب بود جز که به پستی نرود
من همگی درد شوم تا که به درمان برسم		هیچ طبیبی ندهد بی‌مرضی حب و دوا

دیدم جمعیت تو چونک پریشان نشوم		کوه نیم سنگ نیم چونک گدازان نشوم
پس من اگر آدمیم کمتر از ایشان نشوم		کوه ز کوهی برود سنگ ز سنگی بشود
من که همه موم توام چونک بدین سان نشوم		آهن پولاد و حجر در کف تو موم شود

تا همه عمر بعد از این من شب و روز از آن خورم		دوش چه خورده‌ای بگو ای بت همچو شکرم
شرح بده از آن ابا بیشتر ای پیمبرم		ای که ابیت گفته‌ای هر شب عند ربکم
نوبت ملک می زند ای قمر مصورم		گر تو ز من نهان کنی شعشعه جمال تو
می نرود سوی لبم سخت شده‌ست در برم		لذت نامه‌های تو ذوق پیام‌های تو
او کتف این چنین کند که به درونه خوشترم		لابه کنم که هی بیا درده بانگ الصلا
شکر که عشق شد همه میل دل و میسرم		گشت فضای هر سری میل دل و میسرش
گفت حیات باقیم عمر خوش مکررم		گفتم عشق را شبی راست بگو تو کیستی
همره آتش دلم پهلوی دیده ترم		گفتمش ای برون ز جا خانه تو کجاست گفت
چست الاقم و ولی عاشق اسب لاغرم		رنگرزم ز من بود هر رخ زعفرانیی
لذت ناله‌ها منم کاشف هر مسترم		غازه لاله‌ها منم قیمت کاله‌ها منم
خواجه مرا تو ره نما من به چه از رهش برم		او به کمینه شیوه‌ای صد چو مرا ز ره برد
ماه نداش می کند کز رخ تو منورم		چرخ نداش می کند کز پی توست گردشم
سر به سجود می رود کز پی تو مدورم		عقل ز جای می جهد روح خراج می دهد
ز آتش آفتاب او آب شده‌ست اکثرم		من که فضول این دهم وز فن خویش فربهم
تا به سخن درآید آنک مست شده‌ست از او سرم		بس کن ای فسانه گو سیر شدم ز گفت و گو

ور تو بگوییم که نی نی شکنم شکر برم		آمده‌ام که سر نهم عشق تو را به سر برم
تا سوی جان و دیدگان مشعله نظر برم		آمده‌ام چو عقل و جان از همه دیده‌ها نهان
آمده‌ام که زر برم زر نبرم خبر برم		آمده‌ام که ره زنم بر سر گنج شه زنم
گر ز سرم کله برد من ز میان کمر برم		گر شکند دل مرا جان بدهم به دل شکن
اوست گرفته شهر دل من به کجا سفر برم		اوست نشسته در نظر من به کجا نظر کنم
پیش گشادتیر او وای اگر سپر برم		آنک ز زخم تیر او کوه شکاف می کند
تاب تو را چو تب کند گفت بلی اگر برم		گفتم آفتاب را گر ببری تو تاب خود
و آنک ز جوی حسن او آب سوی جگر برم		آنک ز تاب روی او نور صفا به دل کشد
وز سر رشک نام او نام رخ قمر برم		در هوس خیال او همچو خیال گشته‌ام
گفت بخور نمی‌خوری پیش کسی دگر برم		این غزلم جواب آن باده که داشت پیش من

چونک چشیدم از لبش یاد شکر چرا کنم		کار مرا چو او کند کار دگر چرا کنم
از پی شب چو مرغ شب ترک سحر چرا کنم		از گلزار چون روم جانب خار چون شوم
مجلس چون بهشت را زیر و زبر چرا کنم		باده اگر چه می خورم عقل نرفت از سرم
از پی هر ستاره گو ترک قمر چرا کنم		چونک کمر ببسته‌ام بهر چنان قمررخی
غیرت هر فرشته‌ام ذکر بشر چرا کنم		بر سر چرخ هفتمین نام زمین چرا برم

حلقه به گوش و عاشقم طبل وفاش می زنم		میل هواش می کنم طال بقاش می زنم
قافله خیال را بهر لقاش می زنم		از دل و جان شکسته‌ام بر سر ره نشسته‌ام
هر چه سری برون کند بر سر و پاش می زنم		غیر طواشی غمش یا یلواج مرهمش
زخمه به کف گرفته‌ام همچو سه تاش می زنم		این دل همچو چنگ را مست خراب دنگ را
خفت و بها نمی‌دهد بهر بهاش می زنم		دل که خرید جوهری از تک حوض کوثری
چون به سحر دعا کند وقت دعاش می زنم		شب چو به خواب می رود گوش کشانش می کشم
چون که گمان برد که من بهر فناش می زنم		لذت تازیانه‌ام کی برسد به لاشه‌اش
چونک حجاب دل شود زود قفاش می زنم		گر قمر و فلک بود ور خرد و ملک بود
گفت چو لاف عشق زد تیغ بلاش می زنم		گفتم شیشه مرا بر سر سنگ می زنی
تا ز نواش پی برد دل که کجاش می زنم		هر رگ این رباب را ناله نو نوای نو
تا نبری گمان که من سهو و خطاش می زنم		در دل هر فغان او چاشنی سرشته‌ام
من به سخاش می کشم من به عطاش می زنم		خشم شهان گه عطا خنجر و گرز می زند
دل که هوای ما کند همچو هواش می زنم		سخت لطیف می زنم دیده بدان نمی‌رسد
راه شماست این نوا پیش شماش می زنم		خامش باش زین حنین پرده راست نیست این

تا به چه شیوه‌ها تو را من ز خدا بخواستم		هر شب و هر سحر تو را من به دعا بخواستم
خود بشد این وجود من چون که تو را بخواستم		تا شوی از سجود من مونس این وجود من
پاک چو سایه خوردیم چون که ضیا بخواستم		در پی آفتاب تو سایه بدم ضیاطلب
آتش و زخم می خورم چونک صفا بخواستم		آهنیم ز عشق تو خواسته نور آینه
پاک ز جا ببردیم چون ز تو جا بخواستم		سوی تو چون شتافتم جای قدم نیافتم

تا همه سال روز و شب باقی عمر از آن خورم		دوش چه خورده‌ای بگو ای بت همچو شکرم
رنگ تو تا بدیده‌ام دنگ شده‌ست این سرم		گر تو غلط دهی مرا رنگ تو غمز می کند
تا بفروزد این دلم تا به تو سیر بنگرم		یک نفسی عنان بکش تیز مرو ز پیش من
خون ز دو دیده می چکد تیز مرو ز منظرم		سخت دلم همی‌تپد یک نفسی قرار کن
چونک ببینمت دمی رونق چرخ اخضرم		چون ز تو دور می شوم عبرت خاک تیره‌ام
جامه سیاه می کند شب ز فراق لاجرم		چون رخ آفتاب شد دور ز دیده زمین
ای رخت آفتاب جان دور مشو ز محضرم		خور چو به صبح سر زند جامه سپید می کند
تنگ دلی مکن بتا درمشکن تو گوهرم		خیره کشی مکن بتا خیره مریز خون من
تا بندیدمت در او میل نشد به ساغرم		ساغر می خیال تو بر کف من نهاد دی
تربیتی نما مرا از بر خود که لاغرم		داروی فربهی ز تو یافت زمین و آسمان
جان تو است جان من اختر توست اخترم		ای صنم ستیزه گر مست ستیزه‌ات شکر
دل کتفک همی‌زند که تو خموش من کرم		چند به دل بگفته‌ام خون بخور و خموش کن

چند ز برگ ریز غم زرد شوم خزان کنم		تا به کی ای شکر چو تن بی‌دل و جان فغان کنم
جمله فروغ آتشین تا به کیش نهان کنم		از غم و اندهان من سوخت درون جان من
چند من شکسته دل نوحه تن به جان کنم		چند ز دوست دشمنی جان شکنی و تن زنی
همچو اسیرکان ز غم تا به کی الامان کنم		مؤمن عشقم ای صنم نعره عشق می زنم
چون گذرد ز موج خون خاصه که خون فشان کنم		چونک خیال تو سحر سوی من آید ای قمر
کآتش روید از تنم چونک حدیث آن کنم		سنگ شد آب از غمم آه نه سنگ و آهنم
دور قمر اگر هله با تو یکی قران کنم		ای تبریز شمس دین با تو قرین و چون قرین

ناز رها کن ای صنم راست بگو که داده‌ام		ای تو بداده در سحر از کف خویش باده‌ام
بر سر ره بیا ببین بر سر ره فتاده‌ام		گر چه برفتی از برم آن بنرفت از سرم
دوختم آن دو چشم را چشم دگر گشاده‌ام		چشم بدی که بد مرا حسن تو در حجاب شد
نامه عهد دوست را بر سر دل نهاده‌ام		چون بگشاید این دلم جز به امید عهد دوست
من ز خودم زیادتم زانک دو بار زاده‌ام		زاده اولم بشد زاده عشقم این نفس
همچو روان عاشقان صاف و لطیف و ساده‌ام		چون ز بلاد کافری عشق مرا اسیر برد
خانه شه گرفته‌ام گر چه چنین پیاده‌ام		من به شهی رسیده‌ام زلف خوشش کشیده‌ام
مات شدم ز عشق تو لیک از او زیاده‌ام		از تبریز شمس دین بازبیا مرا ببین

دیو نیم پری نیم از همه چون نهان شدم		تا که اسیر و عاشق آن صنم چو جان شدم
تا همه دود دل شدم تا سوی آسمان شدم		برف بدم گداختم تا که مرا زمین بخورد
جان نکند حذر ز جان چیست حذر چو جان شدم		نیستم از روان‌ها بر حذرم ز جان‌ها
تا که چنین به عاقبت بر سر آن گمان شدم		آنک کسی گمان نبرد رفت گمان من بدو
این دل من ز دست شد و آنچ بگفت آن شدم		از سر بیخودی دلم داد گواهیی به دست
کز مدد می لبش بی‌دل و بی‌زبان شدم		این همه ناله‌های من نیست ز من همه از اوست
من ز برای این سخن شهره عاشقان شدم		گفت چرا نهان کنی عشق مرا چو عاشقی
من به جهان چه می کنم چونک از این جهان شدم		جان و جهان ز عشق تو رفت ز دست کار من

لابه بنده گوش کن گوش مخار ای صنم		گرم درآ و دم مده باده بیار ای صنم
هل طربی که برکند بیخ خمار ای صنم		فوق فلک مکان تو جان و روان روان تو
جیم جمال خوب تو جام عقار ای صنم		این دو حریف دلستان باد قرین دوستان
غیر بهشت روی تو نیست مطار ای صنم		مرغ دل علیل را شهپر جبرئیل را
ذوق کنار دوست را نیست کنار ای صنم		خمر عصیر روح را نیست نظیر در جهان
از تک بحر برجهد گرد و غبار ای صنم		معجز موسوی تویی چون سوی بحر غم روی
زود پیاده را ببین گشته سوار ای صنم		جام پر از عقار کن جان مرا سوار کن
موجب حبس کی بود وام قمار ای صنم		مرکب من چو می بود هر عدمیم شیء بود
کرد دل شکور من ترک شکار ای صنم		هین که فزود شور من هم تو بخوان زبور من

که سنگ خاره جان گیرد بپیوند خداوندم		بیا هر کس که می خواهد که تا با وی گرو بندم
مرا گل گفت می دانی تو باری کز چه می خندم		همی‌گفتم به گل روزی زهی خندان قلاوزی
چنین شد نسل بر نسلم چنین فرزند فرزندم		خیال شاه خوش خویم تبسم کرد در رویم
بدین وعده من مسکین امید از عمر برکندم		شه من گفت هر مسکین که عمرش نیست من عمرم
چه منت می نهی بر من تو خود چندی و من چندم		دل من بانگ بر من زد چه باشد قدر عمری خود
که چاهی پرحدث بودی منت از زر درآگندم		شهی کز لطف می آید اگر منت نهد شاید
تو خود اندیشه کن با خود چه بخشد گر بپیوندم		کمر نابسته در خدمت مرا تاج خرد داد او
و لا تفجر و لا تهجر و الا تبتئس تندم		یقول العشق لی سرا تنافس و اغتنم برا
همه خشم خداوندی بر من این که خرسندم		همه شاهان غلامان را به خرسندی ثنا گفته
فاسرع و اسقنی خمرا حمیرا تشبه العندم		مضی فی صحوتی یومی و فاض السکر فی قومی
که بنمایم سرانجامی چو مخموران بپرسندم		بیا درده یکی جامی پر از شادی و آرامی
جهانی طوطیان دارم اگر بسیار شد قندم		میازارید از خویم که من بسیار می گویم

در آن کویی که می خوردم گرو شد کفش و دستارم		کشید این دل گریبانم به سوی کوی آن یارم
کنون در حلقه زلفش گرفتارم گرفتارم		ز عقل خود چو رفتم من سر زلفش گرفتم من
چنان می‌های صدساله چنین عقلی که من دارم		چو هر دم می فزون باشد ببین حالم که چون باشد
مسلمانان در آن حالت چه پنهان ماند اسرارم		بگوید در چنان مستی نهان کن سر ز من رستی
نگارا چند بشتابی نه آخر اندر این کارم		مرا می گوید آن دلبر که از عاشق فنا خوشتر
از آن می‌های کاری من چه خوش بی‌هوش هشیارم		چو ابر نوبهاری من چه خوش گریان و خندانم
اگر آن که خبر یابد ز لعل یار عیارم		چو عنقا کوه قافی را تو پران بینی از عشقش
بزن تو زخمه آهسته که تا برنسکلد تارم		منم چو آسمان دوتو ز عشق شمس تبریزی

مرا می خواند آن آتش مگر موسی عمرانم		درخت و آتشی دیدم ندا آمد که جانانم
چهل سال است چون موسی به گرد این بیابانم		دخلت التیه بالبلوی و ذقت المن و السلوی
که چندین سال من کشتی در این خشکی همی‌رانم		مپرس از کشتی و دریا بیا بنگر عجایب‌ها
چو برگیری عصا گردم چو افکندیم ثعبانم		بیا ای جان تویی موسی وین قالب عصای تو
چنانک دردمی در من چنان در اوج پرانم		تویی عیسی و من مرغت تو مرغی ساختی از گل
چو او مسند دگر سازد ز درد هجر نالانم		منم استون آن مسجد که مسند ساخت پیغامبر
چه صورت می کشی بر من تو دانی من نمی‌دانم		خداوند خداوندان و صورت ساز بی‌صورت
گهی میزان بی‌سنگم گهی هم سنگ و میزانم		گهی سنگم گهی آهن زمانی آتشم جمله
گهی گرگم گهی میشم گهی خود شکل چوپانم		زمانی می چرم این جا زمانی می چرند از من
نه این ماند نه آن ماند بداند آن من آنم		هیولایی نشان آمد نشان دایم کجا ماند

مکن ای شه مکافاتم مکن ای شه مکافاتم		ز فرزین بند آن رخ من چه شهماتم چه شهماتم
اگر در پیش محرابم وگر کنج خراباتم		دلم پر گشت از مهری که بر چشمت از او مهری
مرا فریاد رس آخر که در دریای آفاتم		به لخت این دل پاره مگر رحمت شد آواره
چه بی‌برگم ز هجرانش اگر در باغ و جناتم		چو شاه خوش خرام آمد جز او بر من حرام آمد
چو شام زلف او خواهم چه سود از شام و شاماتم		مرا رخسار او باید چه سود از ماه و پروینم
چو پیش او زمین بوسم به بالای سماواتم		چو از دستش خورم باده منم آزاد و آزاده
سعادت‌ها سجود آرد به پیش این سعاداتم		سعادت‌ها که من دارم ز شمس الدین تبریزی

ز افسون‌هاش مجنونم ز افسان‌هاش سرمستم		ترش رویی و خشمینی چنین شیرین ندیدستم
تویی پیوندم و خویشم کنون در خویش درجستم		بتان بس دیده‌ام جانا ولیکن نی چنین زیبا
ولیک این دم ز حیرانی کریما از دگر دستم		همه شب از پریشانی چنان بودم که می دانی
که من خاکی ز سعی تو ز روی خاک برجستم		از این حالت که دل دارد بگیر و برجهان او را

چه مانی تو بدان صورت که از مردم شنیدستم		به حق روی تو که من چنین رویی ندیدستم
نه در خواب و نه بیداری چنین میوه نچیدستم		چنین باغی در این عالم نرسته‌ست و نروید هم
کز این سان دولتی گشتم بدین دولت رسیدستم		دعای یک پدر نبود دعای صد نبی باشد
ز رفعت‌های سوز او در این گردش خمیدستم		شنیدم ز آسمان روزی که دارم از غمت سوزی
ز عدل دوست قفلستم ز لطف او کلیدستم		مرا می گوید اندیشه ز عشق آموختم پیشه
کز آن آیینه گر این را به نرخ جان خریدستم		گرفته هر یکی ذره یکی آیینه پیش رو
که از بعدش یزیدستم ز قربش بایزیدستم		کدام است او یکی اویی همه اوها از او بویی
اشارت کرد سوی تو کز انفاسش چشیدستم		بگفتم نیشکر را من که از کی پرشکر گشتی
بگفت از شرم روی او به جسم اندر خزیدستم		به جان گفتم که چون غنچه چرا چهره نهان کردی
بگفتا گر چه پیرم من ولیک او را مریدستم		جهان پیر را گفتم که هم بندی و هم پندی
کز آن جان و جهان خورش مزید اندر مزیدستم		چو سوسن صد زبان دارد جهان در شکر و آزادی
که من از باغ حسن او بدین جانب پریدستم		بهار آمد چو طاووسی هزاران رنگ بر پرش
برای رنج رنجوران عقاقیری کشیدستم		ز بهر عشرت جان‌ها کشیدم راح و ریحان‌ها
که بسم الله که تتماجی برای تو پزیدستم		شبی عشق فریبنده بیامد جانب بنده
شکستم سوزن آن ساعت گریبان‌ها دریدستم		یکی تتماج آورد او که گم کردم سر رشته
چو طزلق رو ترش کردم کز آن شیرین بریدستم		چو نوشیدم ز تتماجش فروکوبید چون سیرم
ولی چون سیخ سرتیزم در آنچ مستفیدستم		به دست من به جز سیخی از آن تتماج او نامد
شکوفه کرد هر باغی که چون من بشکفیدستم		به هر برگی از آن تتماج بشکفته‌ست نوعی گل
بقا در نفی دان که من بدید از نابدیدستم		شکوفه چون همی‌ریزد عقیبش میوه می خیزد
پی قربان همی‌دان تو هر آنچ پروریدستم		همه بالیدن عاشق پی پالودنی آید
گزافه نیست این که من ز غم کاهش گزیدستم		ندارد فایده چیزی به جز هنگام کاهیدن
از آن دم‌ها پرآتش که در سرنا دمیدستم		بنال ای یار چون سرنا که سرنا بهر ما نالد
از آن حسن و از آن منظر بجو که من خریدستم		مجو از من سخن دیگر برو در روضه اخضر

کنون عزم لقا دارم من اینک رخت بربستم		دلا مشتاق دیدارم غریب و عاشق و مستم
بدین قبله نماز آرم به هر وادی که من هستم		تویی قبله همه عالم ز قبله رو نگردانم
که من از نیستی جانا به عشق تو برون جستم		مرا جانی در این قالب وانگه جز توم مذهب
وگر جز دامنت گیرم بریده باد این دستم		اگر جز تو سری دارم سزاوار سر دارم
چو هی دو چشم بگشادم چو شین در عشق بنشستم		به هر جا که روم بی تو یکی حرفیم بی‌معنی
که هش ترکیب می خواهد من از ترکیب بگسستم		چو من هی ام چو من شینم چرا گم کرده‌ام هش را
به اقبال چنین عشقی ز شر خویشتن رستم		جهانی گمره و مرتد ز وسواس هوای خود
که از دردی آب و گل من بی‌دل در این پستم		به سربالای عشق این دل از آن آمد که صافی شد
قدم‌های خیالش را به آسیب دو لب خستم		زهی لطف خیال او که چون در پاش افتادم
حوادث چون پیاپی شد وضوی توبه بشکستم		بشستم دست از گفتن طهارت کردم از منطق

برآمد موج آب چشم و خون دل نتانستم		بگفتم حال دل گویم از آن نوعی که دانستم
تنک شد جام فکر و من چو شیشه خرد بشکستم		شکسته بسته می گفتم پریر از شرح دل چیزی
چه باشد زورق من خود که من بی‌پا و بی‌دستم		چو تخته تخته بشکستند کشتی‌ها در این طوفان
شدم بی‌خویش و خود را من سبک بر تخته‌ای بستم		شکست از موج این کشتی نه خوبی ماند و نه زشتی
که گه زین موج بر اوجم گهی زان اوج در پستم		نه بالایم نه پست اما ولیک این حرف پست آمد
چو هستم نیستم ای جان ولی چون نیستم هستم		چه دانم نیستم هستم ولیک این مایه می دانم
چو اندیشه بمردم زار و چون اندیشه برجستم		چه شک ماند مرا در حشر چون صد ره در این محشر
ز صیدم چون نبد شادی شدم من صید و وارستم		جگر خون شد ز صیادی مرا باری در این وادی
چه اندیشه کنم پیشه که من ز اندیشه ده مستم		بود اندیشه چون بیشه در او صد گرگ و یک میشه
به هر دامی که بنهادم من اندر دام پیوستم		به هر چاهی که برکندم ز اول من درافتادم
سبال از کبر می مالد که رو من کار کردستم		خسی که مشتریش آمد خیال خام ریش آمد
نرست از گلشنت برگی ولیک از خار تو خستم		چه کردی آخر ای کودن نشاندی گل در این گلخن
که عمرم شد به شصت و من چو سین و شین در این شستم		مرا واجب کند که من برون آیم چو گل از تن

برآور سر ز جود من که لاتأسوا نمودستم		اگر شد سود و سرمایه چه غمگینی چو من هستم
گر افتاده‌ست او از خود نیفتاده‌ست از دستم		اگر فانی شود عالم ز دریایی بود شبنم
کنم صیدش اگر گم شد که من صیاد بی‌شستم		جهان ماهی عدم دریا درون ماهی این غوغا

ازیرا نعل اسبت را به هنگام چرا گردم		بیا بشنو که من پیش و پس اسبت چرا گردم
زهی عیسی دم فردم زهی باکر و بافر دم		امانی از ندم دادی نه لافیدی نه دم دادی
کی داند وسعت خرجم کجا گشته‌ست هر خرجم		چو دخلم از لبی دادی که پاک آمد ز بیدادی
یکی رنگی برآوردم که گویی باغ را وردم		چو دیدم داد و جود تو شدم محو وجود تو
چو من محصون آن سردم برون از گرم و از سردم		تو داوود جوانمردی امام قدرالسردی
برون جستم ز فکرت من نه در عکسم نه در طردم		چو عکس جیش حسن تو طراد آورد بر نقشم
رواق و درد او خوردم که هر دو بود درخوردم		خمش کن کاندر این وادی شرابی بود جاویدی

نه اخلاق سگان دارم نه بر مردار می گردم		طواف حاجیان دارم بگرد یار می گردم
برای خوشه خرما به گرد خار می گردم		مثال باغبانانم نهاده بیل بر گردن
ولیکن پر برویاند که چون طیار می گردم		نه آن خرما که چون خوردی شود بلغم کند صفرا
سر گنجستم و بر وی چو دم مار می گردم		جهان مارست و زیر او یکی گنجی است بس پنهان
فرورفته به اندیشه چو بوتیمار می گردم		ندارم غصه دانه اگر چه گرد این خانه
ولیکن مست سالارم پی سالار می گردم		نخواهم خانه‌ای در ده نه گاو و گله فربه
قدم برجا و سرگردان که چون پرگار می گردم		رفیق خضرم و هر دم قدوم خضر را جویان
نمی‌بینی که مخمورم که بر خمار می گردم		نمی‌دانی که رنجورم که جالینوس می جویم
نمی‌دانی که بو بردم که بر گلزار می گردم		نمی‌دانی که سیمرغم که گرد قاف می پرم
خیال ار نیستم ای جان چه بر اسرار می گردم		مرا زین مردمان مشمر خیالی دان که می گردد
که عقلم برد و مستم کرد ناهموار می گردم		چرا ساکن نمی‌گردم بر این و آن همی‌گویم
ز حرمت عار می دارم از آن بر عار می گردم		مرا گویی مرو شپشپ که حرمت را زیان دارد
نه بر دینار می گردم که بر دیدار می گردم		بهانه کرده‌ام نان را ولیکن مست خبازم
برای عشق لیلی دان که مجنون وار می گردم		هر آن نقشی که پیش آید در او نقاش می بینم
من سرگشته معذورم که بی‌دستار می گردم		در این ایوان سربازان که سر هم در نمی‌گنجد
منم پروانه سلطان که بر انوار می گردم		نیم پروانه آتش که پر و بال خود سوزم
نه فعل و مکر توست این هم که بر گفتار می گردم		چه لب را می گزی پنهان که خامش باش و کمتر گوی
شفق وار از پی شمست بر این اقطار می گردم		بیا ای شمس تبریزی شفق وار ار چه بگریزی

چو در چرخم درآوردی به گردت زان همی‌گردم		تو تا دوری ز من جانا چنین بی‌جان همی‌گردم
چو احسان است هر سویم در این احسان همی‌گردم		چو باغ وصل خوش بویم چو آب صاف در جویم
چو باد نوبهار خوش در این بستان همی‌گردم		مرا افتاد کار خوش زهی کار و شکار خوش
شدم من گوی میدانش در این میدان همی‌گردم		چه جای باغ و بستانش که نفروشم به صد جانش
منم آل رسول ای جان پس سلطان همی‌گردم		کسی باشد ملول ای جان که او نبود قبول ای جان
کلند عشق در دستم به گرد کان همی‌گردم		تو را گویم چرا مستم ز لعلش بوی بردستم
نه چون تو آسیای نان که گرد نان همی‌گردم		منم از کیمیای جان چه جای دل چه جای جان
ز دست این به دست آن بدین دستان همی‌گردم		قدح وارم در این دوران میان حلقه مستان

جوابم داد کای زیرک بگاهت نیز هم دیدم		بگفتم عذر با دلبر که بی‌گه بود و ترسیدم
بگفت او ناپسندت را به لطف خود پسندیدم		بگفتم ای پسندیده چو دیدی گیر نادیده
بگفت آن را هم از من دان که من از دل نگردیدم		بگفتم گر چه شد تقصیر دل هرگز نگردیده‌ست
بگفت آن دام لطف ماست کاندر پات پیچیدم		بگفتم هجر خونم خورد بشنو آه مهجوران
تو را هم متهم کردند و من پیمانه دزدیدم		چو یوسف کابن یامین را به مکر از دشمنان بستد
به من بنگر به ره منگر که من ره را نوردیدم		بگفتم روز بی‌گاه است و بس ره دور گفتا رو
که من اسرار پنهان را بر این اسباب نبریدم		به گاه و بی‌گه عالم چه باشد پیش این قدرت
نیابد سر لطف ما مگر آن جان که بگزیدم		اگر عقل خلایق را همه بر همدگر بندی

قبول تو دعاها را بر آن باری چه حق دارم		دعا گویی است کار من بگویم تا نطق دارم
از آن چون پر پروانه دعای محترق دارم		به گرد شمع سمع تو دعاهاام همی‌گردد
صحف فوق صحف دارم ورق زیر ورق دارم		به دارالکتب حاجاتم درآ که بهر اصغایت
دلم شاد است و می گوید غم رب الفلق دارم		سرم در چرخ کی گنجد که سر بخشیده فضل است
چو بیخ سدره خضرا اصول متفق دارم		چو شاخ بید اندیشه ز هر بادی اگر پیچد

رخ زرین من منگر که پای آهنین دارم		چه دانی تو که در باطن چه شاهی همنشین دارم
وزان کو آفریدستم هزاران آفرین دارم		بدان شه که مرا آورد کلی روی آوردم
درون عز فلک دارم برون ذل زمین دارم		گهی خورشید را مانم گهی دریای گوهر را
مبین تو ناله‌ام تنها که خانه انگبین دارم		درون خمره عالم چو زنبوری همی‌گردم
چنان قصری است حصن من که امن الؤمنین دارم		دلا گر طالب مایی برآ بر چرخ خضرایی
چو من دولاب آن آبم چنین شیرین حنین دارم		چه باهول است آن آبی که این چرخ است از او گردان
نمی‌دانی سلیمانم که در خاتم نگین دارم		چو دیو و آدمی و جن همی‌بینی به فرمانم
چرا خربنده باشم من براقی زیر زین دارم		چرا پژمرده باشم من که بشکفته‌ست هر جزوم
چرا زین چاه برنایم چون من حبل متین دارم		چرا از ماه وامانم نه عقرب کوفت بر پایم
بپر ای مرغ جان این سو که صد برج حصین دارم		کبوترخانه‌ای کردم کبوترهای جان‌ها را
عقیق و زر و یاقوتم ولادت ز آب و طین دارم		شعاع آفتابم من اگر در خانه‌ها گردم
که هر ذره همی‌گوید که در باطن دفین دارم		تو هر گوهر که می بینی بجو دری دگر در روی
که از شمع ضمیر است آن که نوری در جبین دارم		تو را هر گوهری گوید مشو قانع به حسن من
مجنبان گوش و مفریبان که چشمی هوش بین دارم		خمش کردم که آن هوشی که دریابد نداری تو

نه از آبم نه از خاکم سر عالم نمی‌دارم		من از اقلیم بالایم سر عالم نمی‌دارم
وگر صحراست پرعبهر سر آن هم نمی‌دارم		اگر بالاست پراختر وگر دریاست پرگوهر
مرا گفته‌ست لاتسکن تو را همدم نمی‌دارم		مرا گویی ظریفی کن دمی با ما حریفی کن
چو من مخمور آن شیرم سر زمزم نمی‌دارم		مرا چون دایه فضلش به شیر لطف پرورده‌ست
خرد خواهد که دریازد منش محرم نمی‌دارم		در آن شربت که جان سازد دل مشتاق جان بازد
به غیر یار دلدارم خوش و خرم نمی‌دارم		ز شادی‌ها چو بیزارم سر غم از کجا دارم
که من آن سرو آزادم که برگ غم نمی‌دارم		پی آن خمر چون عندم شکم بر روزه می بندم
ز عشق ذوق زخم او سر مرهم نمی‌دارم		درافتادم در آب جو شدم شسته ز رنگ و بو
بر اشهب بر نمی‌شینم سر ادهم نمی‌دارم		تو روز و شب دو مرکب دان یکی اشهب یکی ادهم
که بر مسلک به زیر این کهن طارم نمی‌دارم		جز این منهاج روز و شب بود عشاق را مذهب
من ایشان را سلیمانم ولی خاتم نمی‌دارم		به باغ عشق مرغانند سوی بی‌سویی پران
ولی نسبت ز حق دارم من از مریم نمی‌دارم		منم عیسی خوش خنده که شد عالم به من زنده
بگو عشقا که من با دوست لا و لم نمی‌دارم		ز عشق این حرف بشنیدم خموشی راه خود دیدم

کبوتر همچو من دیدی که من در جستن بازم		همه بازان عجب ماندند در آهنگ پروازم
مگر من سنگ پولادم که در پرواز آغازم		به هر هنگام هر مرغی به هر پری همی‌پرد
زبانت گر بود زرین زبان درکش که من گازم		دهان مگشای بی‌هنگام و می ترس از زبان من
تو را بشکافم ای دنبل گر از آغاز بنوازم		به دنبل دنبه می گوید مرا نیشی است در باطن
به ناگاهانت بشکافم که تا دانی چه فن سازم		بمالم بر تو من خود را به نرمی تا شوی ایمن
چو وقت آید شوی پخته به کار تو بپردازم		دهان مگشای این ساعت ازیرا دنبل خامی
چه خوانی دیده پیهی را که پس فرداش بگدازم		کدامین شوخ برد از ما که دیده شوخ کردستی
که از مستی مبادا تیر سوی خویش اندازم		کمان نطق من بستان که تیر قهر می پرد
رهم از عالم ناری چو با این سوز درسازم		یکی سوزی است سازنده عتاب شمس تبریزی

نه آن خنجر به کف دارم کز این پیکار بگریزم		نه آن بی‌بهره دلدارم که از دلدار بگریزم
نه از تیشه زبون گردم نه از مسمار بگریزم		منم آن تخته که با من دروگر کارها دارد
نشایم جز که آتش را گر از نجار بگریزم		مثال تخته بی‌خویشم خلاف تیشه نندیشم
چو غارم تنگ و تاری گر ز یار غار بگریزم		چو سنگم خوار و سرد ار من به لعلی کم سفر سازم
نبویم مشک تاتاری گر از تاتار بگریزم		نیابم بوس شفتالو چو بگریزم ز بی‌برگی
سزد چون سر نمی‌گنجد گر از دستار بگریزم		از آن از خود همی‌رنجم که منهم در نمی‌گنجم
کجا یابم دگربارش اگر این بار بگریزم		هزاران قرن می باید که این دولت به پیش آید
نه فاسد معده‌ای دارم که از خمار بگریزم		نه رنجورم نه نامردم که از خوبان بپرهیزم
نیم فلاح این ده من که از سالار بگریزم		نیم بر پشت پالانی که در میدان سپس مانم
که من در کان زر غرقم چرا ز ایثار بگریزم		همی‌گویم دلا بس کن دلم گوید جواب من

منم فرزند عشق جان ولی پیش از پدر باشم		نهادم پای در عشق که بر عشاق سر باشم
همی‌گوید که جان داند که من بیش از شجر باشم		اگر چه روغن بادام از بادام می زاید
که ای ابله روا داری که جسم مختصر باشم		به ظاهربین همی‌گوید چو مسجود ملایک شد
زمانی در بر معدن همه دل همچو زر باشم		زمانی بر کف عشقش چو سیمابی همی‌لرزم
گهی اندر میان پنهان گهی شهره کمر باشم		منم پیدا و ناپیدا چو جان و عشق در قالب
گهی در حلقه می آیم گهی حلقه شمر باشم		در آن زلفین آن یارم چه سوداها که من دارم
میان عاشقان هر شب سمر باشم سمر باشم		اگر عالم بقا یابد هزاران قرن و من رفته
وگر نی رغم شب کوران عیان همچون قمر باشم		مرا معشوق پنهانی چو خود پنهان همی‌خواهد
بگفتم نیک می گویی بپرس از من اگر باشم		مرا گردون همی‌گوید که چون مه بر سرت دارم
حدیث شهد او گویم پس آنگه در شکر باشم		اگر ساحل شود جنت در او ماهی نیارامد
پس آن دلبر دگر باشد من بی‌دل دگر باشم		به روز وصل اگر ما را از آن دلدار بشناسی
مبادم آب اگر خود من ز هر سیلاب تر باشم		بسوزا این تنم گر من ز هر آتش برافروزم
ملک را بال می ریزد من آن جا چون بشر باشم		در آن محوی که شمس الدین تبریزیم پالاید

چو غم بر من فروریزی ز لطف غم خجل باشم		مرا چون کم فرستی غم حزین و تنگ دل باشم
هوای تو مرا نگذاشت تا من آب و گل باشم		غمان تو مرا نگذاشت تا غمگین شوم یک دم
منم کز تو غمی خواهم که در وی مستقل باشم		همه اجزای عالم را غم تو زنده می دارد
عجب گردی برانگیزی که از وی مکتحل باشم		عجب دردی برانگیزی که دردم را دوا گردد
کسایی را کسایی کو که آن را مشتمل باشم		فدایی را کفیلی کو که ارزد جان فدا کردن
مرا گنج تو نگذارد که درویش و مقل باشم		مرا رنج تو نگذارد که رنجوری به من آید
عیان تو مرا نگذاشت تا من مستدل باشم		صباح تو مرا نگذاشت تا شمعی برافروزم
اگر خونش بریزم من ز خون او بحل باشم		خیالی کان به پیش آید خیالت را بپوشاند
بسوزند این دو پروانه چو من شمع چگل باشم		بسوزانم ز عشق تو خیال هر دو عالم را
چنان نقلی که من دارم چرا من منتقل باشم		خمش کن نقل کمتر کن ز حال خود به قال خود

عدم خود قابل هست است از آن هم نیز کم باشم		تو خود دانی که من بی‌تو عدم باشم عدم باشم
حریف ظن بد باشم ندیم هر ندم باشم		چو زان یوسف جدا مانم یقین در بیت احزانم
شکنجه دزد غم باشم سقام هر سقم باشم		چو شحنه شهر شه باشم عسس گردم چو مه باشم
بجز خارش ننوشانم چو در باغ ارم باشم		ببندم گردن غم را چو اشتر می کشم هر جا
جمازه حج او گردم حمول آن حرم باشم		قضایش گر قصاص آرد مرا اشتر کند روزی
گهی لت خواره چون طبلم گهی شقه علم باشم		منم محکوم امر مر گه اشتربان و گه اشتر
از این تلوین چه غم دارم چو سلطان را حشم باشم		اگر طبال اگر طبلم به لشکرگاه آن فضلم
به هنگامه بتان آرم ز رقصش مغتنم باشم		بگیرم خرس فکرت را ره رقصش بیاموزم
مکن اندیشه کژمژ که غماز رقم باشم		چو شمعی ام که بی‌گفتن نمایم نقش هر چیزی
فاشبعناک یا طاوی و داویناک یا اخشم		یقول العشق یا صاحی تساکر و اغتنم راحی
فهذا العیش لا یفنی و هذا الکاس لا یهشم		شکرنا نعمه المولی و مولانا به اولی
اذی نازس کنا خارس که تا من محتشم باشم		افندی کالی میراسوذ لزمونو تا کالاسو
سنک اول ایلکل قانی اگر من متهم باشم		یزک ای یار روحانی ورر عیسی بکی جانی
خمش چونی ترش چونی تو را چون من صنم باشم		خمش باشم ترش باشم به قاصد تا بگوید او

چو هنگام وصال آمد بتان را بت شکن باشم		من آنم کز خیالاتش تراشنده وثن باشم
چو حسن خویش بنماید چه بند بوالحسن باشم		مرا چون او ولی باشد چه سخره بوعلی باشم
دوم را من چو آیینه نخستین را لگن باشم		دو صورت پیش می آرد گهی شمع است و گه شاهد
ولی نگزارمش تا از تقاضا ممتحن باشم		مرا وامی است در گردن که بسپارم به عشقش جان
خنک جان من آن روزی که در زندان شدن باشم		چو زندانم بود چاهی که در قعرش بود یوسف
چه دستک‌ها زنم آن دم که پابست رسن باشم		چو دست او رسن باشد که دست چاهیان گیرد
خنک آن کاروان کش من در این ره راه زن باشم		مرا گوید چه می نالی ز عشقی تا که راهت زد
غنیمت دار آن دم را که در تن تن تنن باشم		چو چنگم لیک اگر خواهی که دانی وقت ساز من
خدا داند دگر کس نی که آن دم در چه فن باشم		چو یار ذوفنون من زند پرده جنون من
چه تلخی آیدم چون من بر شیرین ذقن باشم		ز کوب غم چه غم دارم که با او پای می کوبم
چو پخته شد کباب من چرا در بابزن باشم		چو بیش از صد جهان دارم چرا در یک جهان باشم
چو برج خویش را دیدم چرا اندر بدن باشم		کبوترباز عشقش را کبوتر بود جان من
چو آمد یار گلرنگم چرا با این سه فن باشم		گهی با خویش در جنگم گهی بی‌خویشم و دنگم
نیم من نقش گرمابه چرا در جامه کن باشم		چو در گرمابه عشقش حجابی نیست جان‌ها را
وطن آتش گرفت از تو چگونه در وطن باشم		خمش کن ای دل گویا که من آواره خواهم شد
ز تاب شمس تبریزی سهیل اندر یمن باشم		اگر من در وطن باشم وگر بیرون ز تن باشم

چو هر خاری از او گل شد چرا من یاسمن باشم		چو آمد روی مه رویم که باشم من که من باشم
همه اجسام چون جان شد چرا استیزه تن باشم		چو هر سنگی عسل گردد چرا مومی کند مومی
چو در جلوه‌ست حسن او چه بند بوالحسن باشم		یقین هر چشم جو گردد چو آن آب روان آمد
چو شمعم جمله گشت آتش چرا اندر لگن باشم		اگر چه در لگن بودم مثال شمع تا اکنون
چو محنت جمله دولت گشت از چه ممتحن باشم		چو از نحس زحل رستم چه زیر آسمان باشم
ز جوی خمر چون مستم چرا تشنه لبن باشم		حسد بر من حسد دارد مرا بر کی حسد باشد

چه خواهی کرد دل را خون و رخ را زرد می دانم		به گرد دل همی‌گردی چه خواهی کرد می دانم
چه خواهی بعد از این بازی دگر آورد می دانم		یکی بازی برآوردی که رخت دل همه بردی
بخواهی پخت می بینم بخواهی خورد می دانم		به یک غمزه جگر خستی پس آتش اندر او بستی
که گرمم پرس چون بینی که گرم از سرد می دانم		به حق اشک گرم من به حق آه سرد من
که سوز از سوز و دود از دود و درد از درد می دانم		مرا دل سوزد و سینه تو را دامن ولی فرق است
نه مردم نی زن ار از غم ز زن تا مرد می دانم		به دل گویم که چون مردان صبوری کن دلم گوید
که از مردی برآوردن ز دریا گرد می دانم		دلا چون گرد برخیزی ز هر بادی نمی‌گفتی
چو ترسا جفت گویم گر ز جفت و فرد می دانم		جوابم داد دل کان مه چو جفت و طاق می بازد
بگویم مات غم باشم اگر این نرد می دانم		چو در شطرنج شد قایم بریزد نرد شش پنجی

وزین سرگشته مجنون چه می خواهی نمی‌دانم		تو خورشیدی و یا زهره و یا ماهی نمی‌دانم
چه صحرایی چه خضرایی چه درگاهی نمی‌دانم		در این درگاه بی‌چونی همه لطف است و موزونی
چو ترکان گرد تو اختر چه خرگاهی نمی‌دانم		به خرمنگاه گردونی که راه کهکشان دارد
ز ماهت ماه ما روشن چه همراهی نمی‌دانم		ز رویت جان ما گلشن بنفشه و نرگس و سوسن
چنین دریا ندیدستم چنین ماهی نمی‌دانم		زهی دریای بی‌ساحل پر از ماهی درون دل
بجز آن شاه باقی را شهنشاهی نمی‌دانم		شهی خلق افسانه محقر همچو شه دانه
تو نور ذات اللهی تو اللهی نمی‌دانم		زهی خورشید بی‌پایان که ذراتت سخن گویان
چرا ای یوسف خوبان در این چاهی نمی‌دانم		هزاران جان یعقوبی همی‌سوزد از این خوبی
دمی هویی دمی‌هایی دمی آهی نمی‌دانم		خمش کن کز سخن چینی همیشه غرق تلوینی
که بی‌خویشی و مستی را ز آگاهی نمی‌دانم		خمش کردم که سرمستم از آن افسون که خوردستم

چو چرخ صاف پرنورم به گرد ماه گردانم		چو رعد و برق می خندد ثنا و حمد می خوانم
ز رشک آنک فرعونی خبر یابد ز برهانم		زبانم عقده‌ای دارد چو موسی من ز فرعونان
به لشکرگاه فرعونی که من جاسوس سلطانم		فروبندید دستم را چو دریابید هستم را
رها کن چونک سرمستم که تا لافی بپرانم		نه جاسوسم نه ناموسم من از اسرار قدوسم
خصوصا این چنین باده که من از وی پریشانم		ز باده باد می خیزد که باده باد انگیزد
چه ویرانی پدید آید چه گویم من نمی‌دانم		همه زهاد عالم را اگر بویی رسد زین می
رسد در سنگ و در مرمر بلافد کآب حیوانم		چه جای می که گر بویی از آن انفاس سرمستان
دلم حیران کز ایشانم عجب یا خود من ایشانم		وجود من عزبخانه‌ست و آن مستان در او جمعند
نمی‌دانم همین دانم که من در روح و ریحانم		اگر من جنس ایشانم وگر من غیر ایشانم

که روز و شب چو مجنونم سر زنجیر می خایم		ندارد پای عشق او دل بی‌دست و بی‌پایم
به خون دل خیالش را ز بی‌خویشی بیالایم		میان خونم و ترسم که گر آید خیال او
به خون غرقه شود والله اگر این راه بگشایم		خیالات همه عالم اگر چه آشنا داند
ز من گر یک نشان خواهد نشانی‌هاش بنمایم		منم افتاده در سیلی اگر مجنون آن لیلی
شده خواب من آواره ز سحر یار خودرایم		همه گردد دل پاره همه شب همچو استاره
که در ظلمت ز آمدشد پری را پای می سایم		ز شب‌های من گریان بپرس از لشکر پریان
من آن لحظه بیاسایم که یک لحظه نیاسایم		اگر یک دم بیاسایم روان من نیاساید
در آن آتش چو خورشیدی جهانی را بیارایم		رها کن تا چو خورشیدی قبایی پوشم از آتش
و هر دم شکر می گوید که سوزش را همی‌شایم		که آن خورشید بر گردون ز عشق او همی‌سوزد
که تا چون مه نکاهم من چو مه زان پس نیفزایم		رها کن تا که چون ماهی گدازان غمش باشم

من این نقاش جادو را نمی‌دانم نمی‌دانم		من این ایوان نه تو را نمی‌دانم نمی‌دانم
که من آن سوی بی‌سو را نمی‌دانم نمی‌دانم		مرا گوید مرو هر سو تو استادی بیا این سو
من این خوش خوی بدخو را نمی‌دانم نمی‌دانم		همی‌گیرد گریبانم همی‌دارد پریشانم
من این جان طرب جو را نمی‌دانم نمی‌دانم		مرا جان طرب پیشه‌ست که بی‌مطرب نیارامد
که من این شیر و آهو را نمی‌دانم نمی‌دانم		یکی شیری همی‌بینم جهان پیشش گله آهو
که این سیلاب و این جو را نمی‌دانم نمی‌دانم		مرا سیلاب بربوده مرا جویای جو کرده
که این بازار و این کو را نمی‌دانم نمی‌دانم		چو طفلی گم شدستم من میان کوی و بازاری
نکوگو را و بدگو را نمی‌دانم نمی‌دانم		مرا گوید یکی مشفق بدت گویند بدگویان
من این زن را و این شو را نمی‌دانم نمی‌دانم		زمین چون زن فلک چو شو خورد فرزند چون گربه
که غمزه چشم و ابرو را نمی‌دانم نمی‌دانم		مرا آن صورت غیبی به ابرو نکته می گوید
اگر چه اصل این بو را نمی‌دانم نمی‌دانم		منم یعقوب و او یوسف که چشمم روشن از بویش
که من جز میر مه رو را نمی‌دانم نمی‌دانم		جهان گر رو ترش دارد چو مه در روی من خندد
که من آن دست و بازو را نمی‌دانم نمی‌دانم		ز دست و بازوی قدرت به هر دم تیر می پرد
من این گندیده تزغو را نمی‌دانم نمی‌دانم		در آن مطبخ درافتادم که جان و دل کباب آمد
من این نان و ترازو را نمی‌دانم نمی‌دانم		دکان نانبا دیدم که قرصش قرص ماه آمد
که این لالای لولو را نمی‌دانم نمی‌دانم		چو مردان صف شکستم من به طفلی بازرستم من
بیا این سو من آن سو را نمی‌دانم نمی‌دانم		تو گویی شش جهت منگر به سوی بی‌سوی برپر
که قیل و قال و قالو را نمی‌دانم نمی‌دانم		خمش کن چند می گویی چه قیل و قال می جویی
که من با چو و با تو را نمی‌دانم نمی‌دانم		به دستم یرلغی آمد از آن قان همه قانان
که من این درد پهلو را نمی‌دانم نمی‌دانم		دوایی دارم آخر من ز جالینوس پنهانی
که من این درد و دارو را نمی‌دانم نمی‌دانم		مرا دردی است و دارویی که جالینوس می گوید
که جز آن جعد و گیسو را نمی‌دانم نمی‌دانم		برو ای شب ز پیش من مپیچان زلف و گیسو را
که من جز نور یاهو را نمی‌دانم نمی‌دانم		برو ای روز گلچهره که خورشیدت چه گلگون است
که جز آن نقل و طزغو را نمی‌دانم نمی‌دانم		برو ای باغ با نقلت برو ای شیره با شیرت
بجز آن برج و بارو را نمی‌دانم نمی‌دانم		اگر صد منجنیق آید ز برج آسمان بر من
چه عیب است ار هلاوو را نمی‌دانم نمی‌دانم		چه رومی چهرگان دارم چه ترکان نهان دارم
کز آن حیرت هلا او را نمی‌دانم نمی‌دانم		هلاوو را بپرس آخر از آن ترکان حیران کن
اگر آن دست و بازو را نمی‌دانم نمی‌دانم		دلم چون تیر می پرد کمان تن همی‌غرد
من آن ترکم که هندو را نمی‌دانم نمی‌دانم		رها کن حرف هندو را ببین ترکان معنی را
که با تو سنگ و لولو را نمی‌دانم نمی‌دانم		بیا ای شمس تبریزی مکن سنگین دلی با من

که بنشست آن مه زیبا چو صد تنگ شکر پیشم		بنه ای سبز خنگ من فراز آسمان‌ها سم
بدران مشک سقا را بزن سنگی و بشکن خم		روان شد سوی ما کوثر پر از شیر و پر از شکر
که شیر نر ز بیم او زند بر ریگ سوزان دم		یکی آهوی جان پرور برآمد از بیابانی
دهل مست و دهلزن مست و بیخود می زند لم لم		همه مستیم ای خواجه به روز عید می ماند
که با سرمست و با حیران چه گفتم من که الهاکم		درآمد عقل در میدان سر انگشت در دندان
در این زنجیر مجنونان چه مجنون می شود مردم		یکی عاقل میان ما به دارو هم نمی‌یابد
بریزم بر تن لاغر از آن باده یکی قمقم		به نزد من یکی ساغر به از صد خانه پرزر
نه آن مستی که شب آیی ز ترس خلق چون کزدم		میان روزه داران خوش شراب عید در می کش
نه ز انگورست و نی شیره نی از طزغو نی از گندم		بخور بی‌رطل و بی‌کوزه میی کو بشکند روزه
دروغین است آن باده از آن افتاده کوته دم		شرابی نی که درریزی سحر مخمور برخیزی
پیاپی اندر این مستی نی اشتر جو و نی جم جم		دهان بربند و محرم شو به کعبه خامشان می رو

که بنوشت آن مه بی‌کیف دعوت نامه‌ای پیشم		بنه ای سبز خنگ من فراز آسمان‌ها سم
بدران مشک سقا را بزن سنگی و بشکن خم		روان شد سوی ما کوثر که گنجا نیست ظرف اندر
که شیر نر ز بیم او زند بر ریگ سوزان دم		یکی آهوی چون جانی برآمد از بیابانی
دهل مست و دهلزن مست و بیخود می زند لم لم		همه مستیم ای خواجه به روز عید می ماند
که بر سرمست و با حیران چه برخوانیم الهاکم		درآمد عقل در میدان سر انگشت در دندان
در این زنجیر مجنونان چه مجنون می شود مردم		یکی عاقل میان ما به دار وهم نمی‌یابند
بریزم بر تن لاغر از آن باده یکی قمقم		بر مخمور یک ساغر به از صد خانه پرزر
نه آن مستی که شب آیی ز شرم خلق چون کزدم		میان روزه داران خوش شراب عشق در می کش
نه ز انگور است و نه از شیره نه از بکنی نه از گندم		بخور بی‌رطل و بی‌کوزه میی کو نشکند روزه
دروغین است آن باده از آن افتاد کوته دم		شرابی نی که درریزی سر مخمور برخیزی
رها کن خواب خراخر که قمقم بانگ زد قم قم		رسید از باده خانه پر به زیر مشک می اشتر
پیاپی اندر این مستی نه اشتر جو و نی جم جم		دهان بربند و محرم شو به کعبه خامشان می رو

زهی در راه عشق تو دل بریان که من دارم		زهی سرگشته در عالم سر و سامان که من دارم
به صد جان‌ها بنفروشم ز عشقت آنچ من دارم		وگر در راه بازار غم عشقت خریدارم

دریدم پرده بی‌چون سر آن هم نمی‌دارم		بشستم تخته هستی سر عالم نمی‌دارم
ملامت کی رسد در من که برگ غم نمی‌دارم		مرا چون دایه قدسی به شیر لطف پرورده‌ست
بیا با من دمی بنشین سر آن هم نمی‌دارم		چنان در نیستی غرقم که معشوقم همی‌گوید
از آن دم نیز بیزارم سر آن هم نمی‌دارم		دمی کاندر وجود آورد آدم را به یک لحظه
هزاران بار می گوید سر آن هم نمی‌دارم		چه گویی بوالفضولی را که یک دم آن خود نبود

تا غرقه شده‌ست از تو در خون جگر خوابم		ای عشق که کردستی تو زیر و زبر خوابم
بگداخت در اندیشه مانند شکر خوابم		از کان شکر جستن اندر شب آبستن
تا شب نبرد هرگز در دور قمر خوابم		بی‌لطف وصال او گشتم چو هلال او
با عشق همی‌گویم کای عشق ببر خوابم		چون شب بشود تاری با این همه بیداری
از من برود آید در شخص دگر خوابم		چون خواب مرا بیند بگریزد و بنشیند
چون عشق ملک برده‌ست از چشم بشر خوابم		یاران که چه یاریدم تنها مگذاریدم
با من که نمی‌آید تا صبح و سحر خوابم		بنشین اگری عاشق تا صبحدم صادق

خوردم همه رخت خود مهمان خراباتم		من دلق گرو کردم عریان خراباتم
تو آن مناجاتی من آن خراباتم		ای مطرب زیبارو دستی بزن و برگو
جان را نتوان دیدن من جان خراباتم		خواهی که مرا بینی ای بسته نقش تن
زین مایده بیزارم بر خوان خراباتم		نی مرد شکم خوارم نی درد شکم دارم
کلی همه ایمانم ایمان خراباتم		من همدم سلطانم حقا که سلیمانم
گفتم چه کسی گفتا سلطان خراباتم		با عشق در این پستی کردم طرب و مستی
هر گوشه که می گردم گردان خراباتم		هر جا که همی‌باشم همکاسه اوباشم
روشنتر از این برهان برهان خراباتم		گویی بنما معنی برهان چنین دعوی
ور بی‌سر و سامانم سامان خراباتم		گر رفت زر و سیمم با سینه سیمینم
ویران دلم را بین ویران خراباتم		ای ساقی جان جانی شمع دل ویرانی
خوبی ملک دارد شیطان خراباتم		گویی که تو را شیطان افکند در این ویران
هر گه که سخن گویم دربان خراباتم		هر گه که خمش باشم من خم خراباتم

بس بند که بشکستم آهسته که سرمستم		گر بی‌دل و بی‌دستم وز عشق تو پابستم
زان شد که تو می دانی آهسته که سرمستم		در مجلس حیرانی جانی است مرا جانی
ای دلبر خندانم آهسته که سرمستم		پیش آی دمی جانم زین بیش مرنجانم
دزدیده ز رهبانان آهسته که سرمستم		ساقی می جانان بگذر ز گران جانان
در پرده چرا باشی آهسته که سرمستم		رندی و چو من فاشی بر ملت قلاشی
پرجوش ترم از تو آهسته که سرمستم		ای می بترم از تو من باده ترم از تو
از یار چه پوشانم آهسته که سرمستم		از باده جوشانم وز خرقه فروشانم
خود را چو فنا دیدم آهسته که سرمستم		تا از خود ببریدم من عشق تو بگزیدم
نور دل ادریسم آهسته که سرمستم		هر چند به تلبیسم در صورت قسیسم
با دست بر ایشان آهسته که سرمستم		در مذهب بی‌کیشان بیگانگی خویشان
احداث و گرو بستان آهسته که سرمستم		ای صاحب صد دستان بی‌گاه شد از مستان

هم بی‌دل و بیمارم هم عاشق و سرمستم		رفتم به طبیب جان گفتم که ببین دستم
با این همه علت‌ها در شنقصه پیوستم		صد گونه خلل دارم ای کاش یکی بودی
چون بوی توام آمد از گور برون جستم		گفتا که نه تو مردی گفتم که بلی اما
وان یوسف کنعانی کز وی کف خود خستم		آن صورت روحانی وان مشرق یزدانی
گفتا ز چه دستی تو گفتم که از این دستم		خوش خوش سوی من آمد دستی به دلم برزد
افروخت رخ زردم وز عربده وارستم		چون عربده می کردم درداد می و خوردم
در حلقه آن مستان در میمنه بنشستم		پس جامه برون کردم مستانه جنون کردم
صد کاسه بریزیدم صد کوزه دراشکستم		صد جام بنوشیدم صد گونه بجوشیدم
گوساله گرگینم گر عشق بنپرستم		گوساله زرین را آن قوم پرستیده
بر می کشدم بالا شاهانه از این پستم		بازم شه روحانی می خواند پنهانی
در دست توام جانا گر تیرم وگر شستم		پابست توام جانا سرمست توام جانا
پست توام ار پستم هست توام ار هستم		چست توام ار چستم مست توام ار مستم
چون تو سر خم بستی من نیز دهان بستم		در چرخ درآوردی چون مست خودم کردی

صد ساغر بشکستم آهسته که سرمستم		در مجلس آن رستم در عربده بنشستم
ای هم خر و خربنده آهسته که سرمستم		ای منکر هر زنده خنبک زنی و خنده
در دلبر ما بنگر آهسته که سرمستم		ای عاقل چون لنگر ای روت چو آهنگر
صد دجله خون بینی آهسته که سرمستم		تو شخصک چوبینی گر پیشترک شینی
پر ده می راواقی آهسته که سرمستم		کاهل مشو ای ساقی باقی است ز ما باقی
بس سرد فضولانند آهسته که سرمستم		آن‌ها که ملولانند زین راه چه گولانند
تا حشر من افتاده آهسته که سرمستم		شمس الحق آزاده تبریز و می ساده

دریاب مرا ساقی والله که چنینستم		زان می که ز بوی او شوریده و سرمستم
ای جسته ز دست من دریاب کز آن دستم		ای ساقی مست من بنگر به شکست من
مستی تو و مستی من بشکستی و بشکستم		بشکست مرا دامت بشکستم من جامت
گویی که نه ای محرم هستم به خدا هستم		ای جان و دل مستان بستان سخنم بستان
بنشین که چنین وقتی در خواب همی‌جستم		پر کن ز می پیشین بنشین بر من بنشین
مفریب و مگو فردا بردارم و بفرستم		جان و سر تو یارا بر نقد بزن ما را
تا لاف زنی گویی کز عربده وارستم		والله که بنگذارم دست از تو چرا دارم
خواهم که ز آب خود چون خاک کنی پستم		خواهم که ز باد می آتش بفروزانی

کز حلقه هشیاران این ساعت وارستم		بستان قدح از دستم ای مست که من مستم
همرنگ شو ای خواجه گر فوقم اگر پستم		هشیار بر رندی ضدی بود و ضدی
هر چیز که اندیشی از مهر من آنستم		هر چیز که اندیشی از جنگ از آن دورم
با جنگ تو یکتاام با صلح تو همدستم		تا عشق تو بگرفتم سودای تو پذرفتم
با هر چه شدم پخته تا با تو بپیوستم		اسپانخ خویشم دان با ترش پز و شیرین
گر جست غلط از من من مست برون جستم		بی‌کار بود سازش سازش نبود نازش
چون دسته و چون هاون دو هست و یکی هستم		مستی تو و مستی من بربسته به هم دامن

تو قصه خود می گو من قصه خود گفتم		گر تو بنمی خسپی بنشین تو که من خفتم
از خواب به هر سویی می جنبم و می افتم		بس کردم از دستان زیرا مثل مستان
با نقش خیال او همراهم و هم جفتم		من تشنه آن یارم گر خفته و بیدارم
زان رو صفت او را بنمودم و بنهفتم		چون صورت آیینه من تابع آن رویم
وان دم که برآشفت او من نیز برآشفتم		آن دم که بخندید او من نیز بخندیدم
درهای معانی که در رشته دم سفتم		باقیش بگو تو هم زیرا که ز بحر توست

برگشت سر از مستی تخلیط و خطا کردم		ساقی چو شه من بد بیش از دگران خوردم
بگرفت سر دستم بوسید رخ زردم		آن ساقی بایستم چون دید که سرمستم
تو خود نمکستانی شوری دگر آوردم		گفتم که تو سلطانی جانی و دو صد جانی
از عربده کی ترسم من عربده پروردم		از جام می خالص پرعربده شد مجلس
جفت نظرش باشم گر جفتم وگر فردم		بی‌او نکنم عشرت گر تشنه و مخمورم
من سایه آن سروم بی‌سرو کجا گردم		من شاخ ترم اما بی‌باد کجا رقصم
شاه همه مردان است آن شاه اگر مردم		نور دل ابر آمد آن ماه اگر ابرم
ای مستی هر جزوم ای داروی هر دردم		می رفت شه شیرین گفتم نفسی بنشین
ای محو شده در تو هم گرمم و هم سردم		خورشید حمل کی بود ای گرمی تو بی‌حد
در طاس تو افتادم چون مهره آن نردم		در کاس تو افتادم کز باده تو شادم
زیرا که سوار است او من در قدمش گردم		ساکن شوم از گفتن گر اوم نشوراند

آیینه نخواهد دم ای وای ز گفتارم		در آینه چون بینم نقش تو به گفت آرم
هم تیره شود آبم هم تیره شود کارم		در آب تو را بینم در آب زنم دستی
ای یار اگر گویم ای یار نمی‌یارم		ای دوست میان ما ای دوست نمی‌گنجد
من راه دهان بستم من ناله نمی‌آرم		زان راه که آه آمد تا باز رود آن ره
نظاره مه خوشتر ای ماه ده و چارم		گر ناله و آه آمد زان پرده ماه آمد

گفتا که به غیر آن صد چیز عجب دارم		گفتم به مهی کز تو صد گونه طرب دارم
گفتا که من این بازی بیرون سبب دارم		گفتم که در این بازی ما را سببی سازی
من با غم عشق تو خویشی و نسب دارم		هر طایفه با قومی خویشی و نسب دارند
کز دولت نور تو مطلوب طلب دارم		بیرون مشو از دیده ای نور پسندیده
وز آتش بر آتش از عشق لهب دارم		آنم که ز هر آهش در چرخ زنم آتش

وز بام فلک پنهان من راه گذر دارم		ای خواجه سلام علیک من عزم سفر دارم
زان سو که نظر بخشد آن سوی نظر دارم		جان عزم سفر دارد تا معدن و اصل خود
کز فرقت آن دریا بس گرم جگر دارم		نک می کشدم سیلم آن سوی که بد میلم
کز وی مثل خرگه صد بند کمر دارم		می تازم ترکانه تا حضرت خاقانی
کاندر پی او دایم من سیر قمر دارم		چون سایه فنا گردم در تابش خورشیدی
من فر دگر گیرم من عشق دگر دارم		چون لعل ز خورشیدش جز گرمی و جز تابش
ور بشکندم چون نی صد قند شکر دارم		گر بشکند این جوزم هم مغزم و هم نغزم
چون سنگم و چون آهن در سینه شرر دارم		چون سروم و چون سوسن هم بسته هم آزادم
حسبی ابدا حسبی آنچ از تو به بر دارم		یا من هو فی قلبی یسبی ادبی یسبی
لا تبعد نستبری کز هجر ضرر دارم		مولای فنی صبری لا تخرج من صدری
آخر به چه آرامم گر از تو حذر دارم		ای عشق صلا گفتی می آیم بسم الله
قوت ملکی دارم گر شکل بشر دارم		گر در دل تابوتم مهر تو بود قوتم
شیلیسو نسندیشی دل زیر و زبر دارم		آفندی کلیتیشی کالیسو کیتیشی
تینما خو نتیلوسی یاد تو سمر دارم		افندی مناخوسی بویسی کلیمو بویسی
بستم چو صدف من لب یعنی که گهر دارم		باقیش بفرما تو ای خسرو دریاخو

زان کس که کند توبه زین واقعه بیزارم		توبه نکنم هرگز زین جرم که من دارم
صد لیلی و صد مجنون درجست در اسرارم		مجنون ز غم لیلی چون توبه نکرد ای جان
هم زارم و بیمارم هم صحت بیمارم		بس بی‌سر و پا عشقی که عاشق و معشوقم
که من قفس تنگم که جعفر طیارم		اندیشه پرنده زین سوخته پر گشته

هر چند که بی‌هوشم در کار تو هشیارم		من خفته وشم اما بس آگه و بیدارم
پای از پی آن کوبم کانگور تو افشارم		با شیره فشارانت اندر چرش عشقم
بستان قدحی شیره دریاب که عصارم		تو پای همی‌بینی و انگور نمی‌بینی
تا غوطه خورم یک دم در شیره بسیارم		اندر چرش جان آ گر پای همی‌کوبی
هین چاشنیی بستان زین باده که من دارم		زین باده نگردد سر زین شیره نشورد دل
دانم که چه داری تو در روت نمی‌آرم		زین باده که داری تو پیوسته خماری تو
تا ناظر حق باشی ای مرغ گرفتارم		دامی که درافتادی بنگر سوی دام افکن
ور خار خسک باشد حق سازد گلزارم		دام ار تک چه باشد فردوس کند حقش
که کار تو می سازد ای خسته بیمارم		آن دم که به چاه آمد یوسف خبرش آمد
از ضد ضدش انگیزم من قادر و قهارم		داروی تو می کوبم خرگاه تو می روبم
گویم به چمن دی شو داری عجب اقرارم		گویم به حجر حی شو گویم به عدم شیء شو
و اندر پی روز تو من چون شب سیارم		شمس الحق تبریزی تو روشنی روزی

زیرا که تویی کارم زیرا که تویی بارم		یک لحظه و یک ساعت دست از تو نمی‌دارم
من صید جگرخسته تو شیر جگرخوارم		از قند تو می نوشم با پند تو می کوشم
سوگند بدین یک جان کز غیر تو بیزارم		جان من و جان تو گویی که یکی بوده‌ست
وز خلعت وصل تو یک پاره کلهوارم		از باغ جمال تو یک بند گیاهم من
بر بوی گل وصلت خاری است که می خارم		بر گرد تو این عالم خار سر دیوار است
ای خورده و ای برده اسرار تو اسرارم		چون خار چنین باشد گلزار تو چون باشد
دانم که بنگذاری در مجلس اغیارم		خورشید بود مه را بر چرخ حریف ای جان
گویی به دعای او شد چون تو شهی یارم		رفتم بر درویشی گفتا که خدا یارت
ای برده تو دستارم هم سوی تو دست آرم		دیدم همه عالم را نقش در گرمابه
من جنس کیم کاین جا در دام گرفتارم		هر جنس سوی جنسش زنجیر همی‌درد
دانم که چه می جویی ای دلبر عیارم		گرد دل من جانا دزدیده همی‌گردی
خواهی که زنی آتش در خرمن و انبارم		در زیر قبا جانا شمعی پنهان داری
ای یوسف دیدارم وی رونق بازارم		ای گلشن و گلزارم وی صحت بیمارم
در دست تو در گردش سرگشته چو پرگارم		تو گرد دلم گردان من گرد درت گردان
گر غم بخورد خونم والله که سزاوارم		در شادی روی تو گر قصه غم گویم
بی‌پرده تو رقصد یک پرده نپندارم		بر ضرب دف حکمت این خلق همی‌رقصند
پنهان بود این خارش هر جای که می خارم		آواز دفت پنهان وین رقص جهان پیدا
ابر شکرافشانم جز قند نمی‌بارم		خامش کنم از غیرت زیرا ز نبات تو
این چار بگرد من اما نه از این چارم		در آبم و در خاکم در آتش و در بادم
از نقش تو است ای جان اقرارم و انکارم		گه ترکم و گه هندو گه رومی و گه زنگی
هر چند به تن اکنون تصدیع نمی‌آرم		تبریز دل و جانم با شمس حق است این جا

سرگشته و پابرجا ماننده پرگارم		تا عاشق آن یارم بی‌کارم و بر کارم
وز چرخ کله زرین در ننگم و در عارم		ماننده مریخی با ماه و فلک خشمم
ز اسرار چه می پرسی چون شهره و اظهارم		گر خویش منی یارا می بین که چه بی‌خویشم
من زاده آن شیرم دلجویم و خون خوارم		جز خون دل عاشق آن شیر نیاشامد
ای دوست نمی‌بینی کز فاتحه بیمارم		رنجورم و می دانی هم فاتحه می خوانی
وز تندی اسرارم حلاج زند دارم		حلاج اشارت گو از خلق به دار آمد
من مرده نمی‌شویم من خاره نمی‌خارم		اقرار مکن خواجه من با تو نمی‌گویم
ز اقرار چو تو کوری بیزارم و بیزارم		ای منکر مخدومی شمس الحق تبریزی

برده ز فلک خرقه آورده که من عورم		بشکسته سر خلقی سر بسته که رنجورم
او نیست منم سنگین کاین فتنه همی‌شورم		وای از دل سنگینش وز عشوه رنگینش
گویی که نیم در خون در شیره انگورم		من در تک خونستم وز خوردن خون مستم
چون است که می گنجی اندر دل مستورم		ای عشق که از زفتی در چرخ نمی‌گنجی
مشکات و زجاجم من یا نور علی نورم		در خانه دل جستی در را ز درون بستی
پس نیم ز مشکم من یک نیم ز کافورم		تن حامله زنگی دل در شکمش رومی
نادیده همی‌آرم اما نه چنین کورم		بردی دل و من قاصد دل از دگران جویم
روید گل زرد ای جان از خاک سر گورم		گر چهره زرد من در خاک رود روزی
آخر تو سلیمانی انگار که من مورم		آخر نه سلیمان هم بشنید غم موری
می مالم و می نالم هم خرقه زنبورم		گفتی که چه می نالی صد خانه عسل داری
نفروشم یک ذره زین علت ناسورم		می نالم از این علت اما به دو صد دولت
چون مار همی‌پیچم چون بر سر گنجورم		چون چنگ همی‌زارم چون بلبل گلزارم
آن عکس تو است ای جان اما من از آن دورم		گویی که انا گفتی با کبر و منی جفتی
حیران کن و حیرانم در وصلم و مهجورم		من خامم و بریانم خندنده و گریانم

تو تلخ مشو با من تا تنگ شکر گیرم		پایی به میان درنه تا عیش ز سر گیرم
برکش تو از این خنبم تا رنگ دگر گیرم		بی‌رنگ فرورفتم در عشق تو ای دلبر
من قرص به دو نیمم چون شکل قمر گیرم		دلتنگتر از میمم چون در طمع و بیمم
بر اسب نشین ای جان تا غاشیه برگیرم		ای از رخ شاه جان صد بیذق را سلطان
هر چند بدم در خود والله که بتر گیرم		وز باد لجاج خود وز غصه نیک و بد
یا امن دهم زین سو یا راه خطر گیرم		امنی است مرا از تو امنم تویی ای مه رو
ایمان چو رمید از من ترسم که کفر گیرم		چون سرو خمید از من گلزار چرید از من
چون تیر تو اندازی پس من چه سپر گیرم		تو غمزه غمازی از تیر سپر سازی
جان را ز پی عشقش من زیر و زبر گیرم		زیر و زبر عشقم شمس الحق تبریز است

وانگه همه بت‌ها را در پیش تو بگدازم		صورتگر نقاشم هر لحظه بتی سازم
چون نقش تو را بینم در آتشش اندازم		صد نقش برانگیزم با روح درآمیزم
یا آنک کنی ویران هر خانه که می سازم		تو ساقی خماری یا دشمن هشیاری
چون بوی تو دارد جان جان را هله بنوازم		جان ریخته شد بر تو آمیخته شد با تو
با مهر تو همرنگم با عشق تو هنبازم		هر خون که ز من روید با خاک تو می گوید
یا خانه درآ جانا یا خانه بپردازم		در خانه آب و گل بی‌توست خراب این دل

تا زان لب خندانت یک خنده بیاموزم		شاگرد تو می باشم گر کودن و کژپوزم
چه حیله کنم تا من خود را به تو دردوزم		ای چشمه آگاهی شاگرد نمی‌خواهی
زان آتش دهلیزی صد شمع برافروزم		باری ز شکاف در برق رخ تو بینم
یک لحظه روی پیشم یعنی که قلاوزم		یک لحظه بری رختم در راه که عشارم
کژ کن سر و دنبم را من همزه مهموزم		گه در گنهم رانی گه سوی پشیمانی
این پهلو و آن پهلو بر تابه همی‌سوزم		در حوبه و در توبه چون ماهی بر تابه
در ظلمت شب با تو براقتر از روزم		بر تابه توام گردان این پهلو و آن پهلو
یک لحظه چو پیروزه یک لحظه چو پیروزم		بس کن همه تلوینم در پیشه و اندیشه

در بادیه مردان محوست تو را جم جم		سر برمزن از هستی تا راه نگردد گم
در عالم هستی بین نیلین سر چون قاقم		در عالم پرآتش در محو سر اندرکش
هر چند که سر داری نه سر هلدت نی دم		زیر فلک ناری در حلقه بیداری
محو است که عید است او باقی دهل و لم لم		هر رنج که دیده‌ست او در رنج شدیدست او
کای هیزم از آن آتش برخوان که و ان منکم		سرگشتگی حالم تو فهم کن از قالم
کی تازد بر بالا این مرکب پشمین سم		کی روید از این صحرا جز لقمه پرصفرا
هر چیز به اصل خود بازآید می دانم		ور پرد چون کرکس خاکش بکشد واپس
کو آب حیات آمد در قالب همچون خم		رو آر گر انسانی در جوهر پنهانی
در زیر پرت جوشان تا آید وقت قم		شمس الحق تبریزی ما بیضه مرغ تو

زان روی که حیرانم من خانه نمی‌دانم		ای کرده تو مهمانم در پیش درآ جانم
کو خانه نشانم ده من خانه نمی‌دانم		ای گشته ز تو واله هم شهر و هم اهل ده
پیش آ و مرنجانش من خانه نمی‌دانم		زان کس که شدی جانش زان کس مطلب دانش
وز خانه مکن دورش من خانه نمی‌دانم		وان کز تو بود شورش می دار تو معذورش
رحم آر و مکن طاقم من خانه نمی‌دانم		من عاشق و مشتاقم من شهره آفاقم
بر راه دلم این دف من خانه نمی‌دانم		ای مطرب صاحب صف می زن تو به زخم کف
می افتم و می خیزم من خانه نمی‌دانم		شمس الحق تبریزم جز با تو نیامیزم

هم عشق پری دارم هم مرد پری خوانم		در عشق سلیمانی من همدم مرغانم
برخوانم افسونش حراقه بجنبانم		هر کس که پری خوتر در شیشه کنم زودتر
هم ناطق و خاموشم هم لوح خموشانم		زین واقعه مدهوشم باهوشم و بی‌هوشم
فریاد کز این حالت فریاد نمی‌دانم		فریاد که آن مریم رنگی دگر است این دم
زان شمع چو پروانه یا رب چه پریشانم		زان رنگ چه بی‌رنگم زان طره چو آونگم
گفتا که بر او منگر از دیده انسانم		گفتم که مها جانی امروز دگر سانی
کز آتش حرص تو پردود شود جانم		ای خواجه اگر مردی تشویش چه آوردی
در پرده میا با خود تا پرده نگردانم		یا عاشق شیدا شو یا از بر ما واشو
هم چاکر و هم میرم هم اینم و هم آنم		هم خونم و هم شیرم هم طفلم و هم پیرم
هم ساقی و هم مستم هم شهره و پنهانم		هم شمس شکرریزم هم خطه تبریزم

یک لحظه پری شکلم یک لحظه پری خوانم		این شکل که من دارم ای خواجه که را مانم
هم دودم و هم نورم هم جمع و پریشانم		در آتش مشتاقی هم جمعم و هم شمعم
جز چنگ سعادت را از زخمه نرنجانم		جز گوش رباب دل از خشم نمالم من
طبعم چو جنون آرد زنجیر بجنبانم		چون شکر و چون شیرم با خود زنم و گیرم
نی خوبم و نی زشتم نی اینم و نی آنم		ای خواجه چه مرغم من نی کبکم و نی بازم
ای خواجه تو نامم نه تا خویش بدان خوانم		نی خواجه بازارم نی بلبل گلزارم
نی دل به کسی دادم نی دلبر ایشانم		نی بنده نی آزادم نی موم نه پولادم
آن سو که کشد آن کس ناچار چنان رانم		گر در شرم و خیرم از خود نه‌ام از غیرم

از تو شکرافشانم این جا هم و آن جا هم		امروز خوشم با تو جان تو و فردا هم
ما بی‌دل و دل با تو با ما هم و بی‌ما هم		دل باده تو خورده وز خانه سفر کرده
خدمت برسان از ما آن جا و موصی هم		ای دل که روانی تو آن سوی که دانی تو
در حالت آرامش در شورش و غوغا هم		ما منتظر وقت و دل ناظر تو دایم
در مستی و پستی خوش در رفعت و بالا هم		از باده و باد تو چون موج شده این دل
در خاک اثر کرده در صخره و خارا هم		ابر خوش لطف تو با جان و روان ما
خوش خلوت جان باشد آمیزش جان‌ها هم		با تو پس از این عالم بی‌نقش بنی آدم
خیره شده هر دیده نادان هم و دانا هم		زان غمزه مست تو زان جادو و جادوخو
هم عرق جنون دارم از مایه و سودا هم		من ننگ نمی‌دارم مجنونم و می دانی
در آب دو چشم ما در زردی سیما هم		از آتش و آب او ای جسته نشان بنگر
هم ایمنی از عشقت وین فتنه و غوغا هم		در عالم آب و گل در پرده جان و دل
زنار تو بربسته هم مؤمن و ترسا هم		زان طره روحانی زان سلسله جانی

با چشم تو می گویم من مست چنین خواهم		بیخود شده‌ام لیکن بیخودتر از این خواهم
در خدمتت افتاده بر روی زمین خواهم		من تاج نمی‌خواهم من تخت نمی‌خواهم
گفتا که چه می خواهی گفتم که همین خواهم		آن یار نکوی من بگرفت گلوی من
چون من دم خود دارم همراز مهین خواهم		با باد صبا خواهم تا دم بزنم لیکن
مومم ز پی ختمت زان نقش نگین خواهم		در حلقه میقاتم ایمن شده ز آفاتم
زین علم یقینستم آن عین یقین خواهم		ماهی دگر است ای جان اندر دل مه پنهان

آن روز سیه بادا کو را بنمی جویم		جانم به فدا بادا آن را که نمی‌گویم
من بر در دل باشم او آید در کویم		یک باره شوم رسوا در شهر اگر فردا
کز درد به خون دل رخساره همی‌شویم		گفتم صنم مه رو گه گاه مرا می جو
یا رب که چنین بهتان می گوید در رویم		گفتا که تو را جستم در خانه نبودی تو
زیرا که چو مو شد جان از بس که همی‌مویم		یک روز غزل گویان والله سپارم جان

جز شیوه آن غمزه غمازه نمی‌دانم		مخمورم پرخواره اندازه نمی‌دانم
من بی‌ره و سرمستم دروازه نمی‌دانم		یاران به خبر بودند دروازه برون رفتند
ز آواز بشد عقلم آوازه نمی‌دانم		آوازه آن یاران چون مشک جهان پر شد
گشتم خرف و کهنه ار تازه نمی‌دانم		تا روی تو را دیدم من همچو گل تازه
زین کوزه میی خوردم کان کازه نمی‌دانم		گویند که لقمان را یک کازه تنگی بد

از این بند و از این دام زبون گیر بجستم		دگربار دگربار ز زنجیر بجستم
به اقبال جوان تو از این پیر بجستم		فلک پیر دوتایی پر از سحر و دغایی
و زین چرخ بپرسید که چون تیر بجستم		شب و روز دویدم ز شب و روز بریدم
ز سرهنگ چه ترسم چو از میر بجستم		من از غصه چه ترسم چو با مرگ حریفم
به شصت و دو شدم صید و ز تدبیر بجستم		به اندیشه فروبرد مرا عقل چهل سال
ز کر و فر تقدیر و ز تقدیر بجستم		ز تقدیر همه خلق کر و کور شدستند
ازان پوست وزان دانه چو انجیر بجستم		برون پوست درون دانه بود میوه گرفتار
ز تعجیل دلم رست و ز تأخیر بجستم		ز تأخیر بود آفت و تعجیل ز شیطان
چو دندان خرد رست از آن شیر بجستم		ز خون بود غذا اول و آخر شد خون شیر
خدا داد غذایی که ز تزویر بجستم		پی نان بدویدم یکی چند به تزویر
ز تفسیر بگویم ز تف سیر بجستم		خمش باش خمش باش به تفصیل مگو بیش

بر این نقطه اقبال چو پرگار بگردیم		بیایید بیایید به گلزار بگردیم
چو عشاق نوآموز بر آن یار بگردیم		بیایید که امروز به اقبال و به پیروز
بر آن حب که نگنجید در انبار بگردیم		بسی تخم بکشتیم بر این شوره بگشتیم
بر آن یار نکوروی وفادار بگردیم		هر آن روی که پشت است به آخر همه زشت است
یکی جانب خمخانه خمار بگردیم		چو از خویش برنجیم زبون شش و پنجیم
دگر کار نداریم در این کار بگردیم		در این غم چو نزاریم در آن دام شکاریم
بر آن نادره خورشید قمروار بگردیم		چو ما بی‌سر و پاییم چو ذرات هواییم
چو اندیشه بی‌شکوت و گفتار بگردیم		چو دولاب چه گردیم پر از ناله و افغان

بسی علتیان را ز غم بازخریدیم		حکیمیم طبیبیم ز بغداد رسیدیم
ز رگ هاش و پی‌هاش به چنگاله کشیدیم		سبل‌های کهن را غم بی‌سر و بن را
بسی مرده گرفتیم در او روح دمیدیم		طبیبان فصیحیم که شاگرد مسیحیم
که تا شکر بگویند که ما از چه رهیدیم		بپرسید از آن‌ها که دیدند نشان‌ها
غریبانه نمودند دواها که ندیدیم		رسیدند طبیبان ز ره دور غریبان
همه شاهد و خوبیم همه چون مه عیدیم		سر غصه بکوبیم غم از خانه بروبیم
که ما پاک روانیم نه طماع و پلیدیم		طبیبان الهیم ز کس مزد نخواهیم
که این شهره عقاقیر ز فردوس کشیدیم		مپندار که این نیز هلیله‌ست و بلیله‌ست
که ما در تن رنجور چو اندیشه دویدیم		حکیمان خبیریم که قاروره نگیریم
دگر لاف مپران که ما بازپریدیم		دهان باز مکن هیچ که اغلب همه جغدند

بجز عشق به جز عشق دگر کار نداریم		بجوشید بجوشید که ما اهل شعاریم
بجز مهر به جز عشق دگر تخم نکاریم		در این خاک در این خاک در این مزرعه پاک
بیایید بیایید که تا دست برآریم		چه مستیم چه مستیم از آن شاه که هستیم
که امروز همه روز خمیریم و خماریم		چه دانیم چه دانیم که ما دوش چه خوردیم
که ما باده پرستیم نه پیمانه شماریم		مپرسید مپرسید ز احوال حقیقت
چه دانید چه دانید که ما در چه شکاریم		شما مست نگشتید وزان باده نخوردید
برآییم بر این چرخ که ما مرد حصاریم		نیفتیم بر این خاک ستان ما نه حصیریم

شرابیم و کبابیم و سهیلیم و ادیمیم		طبیبیم حکیمیم طبیبان قدیمیم
چو بیمار دل آید نگاریم و ندیمیم		چو رنجور تن آید چو معجون نجاحیم
ولی ما نگریزیم که ما یار کریمیم		طبیبان بگریزند چو رنجور بمیرد
جهان درخور ما نیست که ما ناز و نعیمیم		شتابید شتابید که ما بر سر راهیم
که تن شاخ درختی است و ما باد نسیمیم		غلط رفت غلط رفت که این نقش نه ماییم
خمش باش خمش باش هم آنیم و هم اینیم		ولی جنبش این شاخ هم از فعل نسیم است

آشفته بگوییم که آشفته شدستیم		از اول امروز چو آشفته و مستیم
صد عذر بگفتیم و زان مست نرستیم		آن ساقی بدمست که امروز درآمد
معذور همی‌دار اگر جام شکستیم		آن باده که دادی تو و این عقل که ما راست
صد بار گشادیمش و صد بار ببستیم		امروز سر زلف تو مستانه گرفتیم
ماییم که جاوید بخوردیم و نشستیم		رندان خرابات بخوردند و برفتند
انگشت زنان گشته که از پرده بجستیم		وقت است که خوبان همه در رقص درآیند
یک لحظه بلی گوی مناجات الستیم		یک لحظه بلانوش ره عشق قدیمیم
بسرشته و بر رسته سغراق الستیم		از گفت بلی صبر نداریم ازیرا
ما بوالعجبانیم نه بالا و نه پستیم		بالا همه باغ آمد و پستی همگی گنج
هستیم بدان سان که ندانیم که هستیم		خاموش که تا هستی او کرد تجلی
کز دست شدستیم ببین تا ز چه دستیم		تو دست بنه بر رگ ما خواجه حکیما
ما کافر عشقیم گر این بت نپرستیم		هر چند پرستیدن بت مایه کفر است
از ماه مگویید که خورشیدپرستیم		جز قصه شمس حق تبریز مگویید

زین وادی خم در خم پرخار رهیدیم		المنه لله که ز پیکار رهیدیم
زین چرخ پر از مکر جگرخوار رهیدیم		زین جان پر از وهم کژاندیشه گذشتیم
دکان بشکستیم و از آن کار رهیدیم		دکان حریصان به دغل رخت همه برد
وز غرقه آن قلزم زخار رهیدیم		در سایه آن گلشن اقبال بخفتیم
از ساغر و از منت خمار رهیدیم		بی‌اسب همه فارس و بی‌می همه مستیم
دیدیم مه توبه به یک بار رهیدیم		ما توبه شکستیم و ببستیم دو صد بار
از علت و قاروره و بیمار رهیدیم		زان عیسی عشاق و ز افسون مسیحش
از شاهد و از برده بلغار رهیدیم		چون شاهد مشهور بیاراست جهان را
ز افسانه پار و غم پیرار رهیدیم		ای سال چه سالی تو که از طالع خوبت
مذکور چو پیش آمد از اذکار رهیدیم		در عشق ز سه روزه وز چله گذشتیم
از مدرسه و کاغذ و تکرار رهیدیم		خاموش کز این عشق و از این علم لدنیش
از مکسبه و کیسه و بازار رهیدیم		خاموش کز این کان و از این گنج الهی
از حارس و از دزد و شب تار رهیدیم		هین ختم بر این کن که چو خورشید برآمد

بر گرد حوالی گه آن خانه بگردیم		آن خانه که صد بار در او مایده خوردیم
ما نعمت آن خانه فراموش نکردیم		ماییم و حوالی گه آن خانه دولت
از خانه مردی بگریزیم چه مردیم		آن خانه مردی است و در او شیردلانند
آن جا همه لطفیم و دگر جا همه دردیم		آن جا همه مستی است و برون جمله خمار است
وین جا بد و رخ زردتر از شیشه زردیم		آن جا طرب انگیزتر از باده لعلیم
وین جای به سردی همه چون بهمن سردیم		آن جای به گرمی همه خورشید تموزیم
وین جا همه آویخته در جنگ و نبردیم		آن جا همه آمیخته چون شکر و شیریم
وین جا همه سرگشته‌تر از مهره نردیم		آن جا شه شطرنج بساط دو جهانیم
بر چرخ برآییم و زمین را بنوردیم		چرخی است کز آن چرخ چو یک برق بتابد

آواز خروس و سگ آن کوی شنیدیم		خیزید مخسپید که نزدیک رسیدیم
آن نرگس و نسرین و قرنفل که چریدیم		والله که نشان‌های قروی ده یارست
وز حرص زبان و لب و پدفوز گزیدیم		از ذوق چراگاه و ز اشتاب چریدن
گر چه چو کمان از زه احکام خمیدیم		چون تیر پریدیم و بسی صید گرفتیم
شیریم که خون دل فغفور چشیدیم		ما عاشق مستیم به صد تیغ نگردیم
بر خوان جهان نی ز پی آش و ثریدیم		مستان الستیم به جز باده ننوشیم
از ما چه کشیدید وز ایشان چه کشیدیم		حق داند و حق دید که در وقت کشاکش
استاره روز آمد و آثار بدیدیم		خیزید مخسپید که هنگام صبوح است
خیزید کز آن ظلمت و آن حبس رهیدیم		شب بود و همه قافله محبوس رباطی
کاینک یزک مشرق و ما جیش عتیدیم		خورشید رسولان بفرستاد در آفاق
کز سوی شفق چون نفس صبح دمیدیم		هین رو به شفق آر اگر طایر روزی
ما نیز در اظهار بر او فاش و پدیدیم		هر کس که رسولی شفق را بشناسد
هم محرم ما نیست بر او پرده تنیدیم		وان کس که رسولی شفق را نپذیرد
ما پرده آن دوخته را هم بدریدیم		خفاش نپذرفت فرودوخت از او چشم
ای مژده دلی را که ز پندار خریدیم		تریاق جهان دید و گمان برد که زهر است
کو بر سر منبر شد و ما جمله مریدیم		خامش کن تا واعظ خورشید بگوید

چون شمع به پروانه مظلوم رسیدیم		ما آتش عشقیم که در موم رسیدیم
تا علم بدادیم و به معلوم رسیدیم		یک حمله مردانه مستانه بکردیم
در قافله امت مرحوم رسیدیم		در منزل اول به دو فرسنگی هستی
وان جا که نه محمود و نه مذموم رسیدیم		آن مه که نه بالاست نه پست است بتابید
بر کوری هر سنگ دل شوم رسیدیم		تا حضرت آن لعل که در کون نگنجد
تا حی بدیدیم و به قیوم رسیدیم		با آیت کرسی به سوی عرش پریدیم
تا ظن نبری خواجه که محروم رسیدیم		امروز از آن باغ چه بابرگ و نواییم
ما بوم نه‌ایم ار چه در این بوم رسیدیم		ویرانه به بومان بگذاریم چو بازان
تبریز ببر قصه که در روم رسیدیم		زنار گسستیم بر قیصر رومی

از سنگ سیه نعره اقرار برآریم		چون در عدم آییم و سر از یار برآریم
مر جمله جهان را همه از کار برآریم		بر کارگه دوست چو بر کار نشینیم
صد شعله ز عشق از گل گلزار برآریم		گلزار رخ دوست چو بی‌پرده ببینیم
بس گرد که ما از ره اسرار برآریم		بر دلدل دل چون فکند دولت ما زین
صد جوش عجب از خم و خمار برآریم		چون از می شمس الحق تبریز بنوشیم

مستیم بدان حد که ره خانه ندانیم		امروز مها خویش ز بیگانه ندانیم
جز حالت شوریده دیوانه ندانیم		در عشق تو از عاقله عقل برستیم
وز شاخ به جز حالت مستانه ندانیم		در باغ به جز عکس رخ دوست نبینیم
در دام چنانیم که ما دانه ندانیم		گفتند در این دام یکی دانه نهاده‌ست
کافسون نپذیرد دل و افسانه ندانیم		امروز از این نکته و افسانه مخوانید
کز بیخودی از زلف تو تا شانه ندانیم		چون شانه در آن زلف چنان رفت دل ما
کز یاد تو ما باده ز پیمانه ندانیم		باده ده و کم پرس که چندم قدح است این

کز توبه شکستن سر توبه شکنانیم		بشکن قدح باده که امروز چنانیم
ما نیک بدانیم گر این رنگ ندانیم		گر باده فنا گشت فنا باده ما بس
گر باده بمانیم از آن چیز نمانیم		باده ز فنا دارد آن چیز که دارد
کاین چیز نه پرده‌ست نه ما پرده درانیم		از چیزی خود بگذر ای چیز به ناچیز
با عشق جوان بخت تو پیریم و جوانیم		با غمزه سرمست تو میریم و اسیریم
کان نقش که نقاش ازل کرد همانیم		گفتی چه دهی پند و زین پند چه سود است
زین نقش بدان نقش ازل فرق ندانیم		این پند من از نقش ازل هیچ جدا نیست
ما در بر معشوق ز انده در امانیم		گفتی که جدا مانده‌ای از بر معشوق
از ما بر او دور شود هیچ نمانیم		معشوق درختی است که ما از بر اوییم
چون هیچ نمانیم هم اینیم و هم آنیم		چون هیچ نمانیم ز غم هیچ نپیچیم
ای غم بر ما آی که اکسیر غمانیم		شادی شود آن غم که خوریمش چو شکر خوش
ما پیله عشقیم که بی‌برگ جهانیم		چون برگ خورد پیله شود برگ بریشم
آن وقت که پا نیست شود پای دوانیم		ماییم در آن وقت که ما هیچ نمانیم
آن وقت بگوییم که ما بسته دهانیم		بستیم دهان خود و باقی غزل را

از ثور گریزیم و به برج قمر آییم		صبح است و صبوح است بر این بام برآییم
هنگام وصال است بدان خوش صور آییم		پیکار نجوییم و ز اغیار نگوییم
در سایه این هر دو همه گلشکر آییم		روی تو گلستان و لب تو شکرستان
شاید که به پیش تو چو مه شب سپر آییم		خورشید رخ خوب تو چون تیغ کشیده‌ست
ما واسطه روز و شبش چون سحر آییم		زلف تو شب قدر و رخ تو همه نوروز
ور زانک دگرگونه نمایی دگر آییم		این شکل ندانیم که آن شکل نمودی
درتاب در این روزن تا در نظر آییم		خورشید جهانی تو و ما ذره پنهان
ما ذره عجب نیست که خیره نگر آییم		خورشید چو از روی تو سرگشته و خیره‌ست
گفتند که این هست ولیکن اگر آییم		گفتم چو بیایید دو صد در بگشایید
چون آب روان جانب او در سفر آییم		گفتم که چو دریا به سوی جوی نیاید
از مخبر و اخبار خوشت خوش خبر آییم		ای ناطقه غیب تو برگوی که تا ما

تانم که نگویم نتوانم که ندانم		چون آینه رازنما باشد جانم
سوگند ندانم نه از اینم نه از آنم		از جسم گریزان شدم از روح بپرهیز
زنده منگر در من زیرا نه چنانم		ای طالب بو بردن شرط است به مردن
تیر است حدیث من و من همچو کمانم		اندر کژیم منگر وین راست سخن بین
بازار جهان در به کی مانم به کی مانم		این سر چو کدو بر سر وین دلق تن من
دارمش نگوسار از او من نچکانم		وان گاه کدو بر سر من پر ز شرابی
کز بحر بدان قطره جواهر بستانم		ور زان که چکانم تو ببین قدرت حق را
بر چرخ وفا آید این ابر روانم		چون ابر دو چشمم بستد جوهر آن بحر
تا سوسن‌ها روید بر شکل زبانم		در حضرت شمس الحق تبریز ببارم

امروز چنانم که گل از خار ندانم		امروز چنانم که خر از بار ندانم
با یار چنانم که خود از یار ندانم		امروز مرا یار بدان حال ز سر برد
امروز چه چاره که در از دار ندانم		دی باده مرا برد ز مستی به در یار
امروز چنان شد که پر از پار ندانم		از خوف و رجا پار دو پر داشت دل من
رستم ز شکایت چو زر از زار ندانم		از چهره زار چو زرم بود شکایت
اما نه چو من خود که کر از کار ندانم		از کار جهان کور بود مردم عاشق
می گفت ز مستی که تر از تار ندانم		جولاهه تردامن ما تار بدرید
اسرار همی‌گویم و اسرار ندانم		چون چنگم از زمزمه خود خبرم نیست
بازار همی‌سازم و بازار ندانم		مانند ترازو و گزم من که به بازار
طومار نویسم من و طومار ندانم		در اصبع عشقم چو قلم بیخود و مضطر

من مرد غریبم نه از این شهر جهانم		ای خواجه بفرما به کی مانم به کی مانم
دانم که نگویم نتوانم که ندانم		گر دم نزنم تا حسد خلق نجنبد
با بنده به خشم است که دانای نهانم		آن کل کلهی یافت و کل خویش نهان کرد
از ننگ کلی و کلهش بازرهانم		گر صلح کند داروی کلیش بسازیم

لیکن ز ملولی تو کند است زبانم		ساقی ز پی عشق روان است روانم
ای دوست بمشکن به جفاهات کمانم		می پرم چون تیر سوی عشرت و نوشت
در خرگهت ای دوست درآر و بنشانم		چون خیمه به یک پای به پیش تو بپایم
وانگه بشنو سحر محقق ز دهانم		هین آن لب ساغر بنه اندر لب خشکم
زیرا ز ره فکرت سیاح جهانم		بشنو خبر بابل و افسانه وایل
چون می ندهد عشق یکی لحظه امانم		معذور همی‌دار اگر شور ز حد شد
چون دست بشویی ز من انگشت گزانم		آن دم که ملولی ز ملولیت ملولم
من در پی ماه تو چو سیاره دوانم		آن شب که دهی نور چو مه تا به سحرگاه
ماننده خورشید سراسر همه جانم		وان روز که سر برزنی از شرق چو خورشید
من همچو دل مرغ ز اندیشه طپانم		وان روز که چون جان شوی از چشم نهانی
در خانه چو ذره به طرب رقص کنانم		در روزن من نور تو روزی که بتابد
تا بازنیابد سبب اندیش نشانم		این ناطقه خاموش و چو اندیشه نهان رو

از شاخ درخت تو چنین خام فتیدیم		از شهر تو رفتیم تو را سیر ندیدیم
وز باغ تو از بیم نگهبان نچریدیم		در سایه سرو تو مها سیر نخفتیم
تا سوخته گشتیم ولیکن نپزیدیم		بر تابه سودای تو گشتیم چو ماهی
چون مار به آخر به تک خاک خزیدیم		گشتیم به ویرانه به سودای چو تو گنج
اکنون به تو محویم نه پاک و نه پلیدیم		چون سایه گذشتیم به هر پاکی و ناپاک
کز پوست فناییم و بر دوست پدیدیم		ما را چو بجویید بر دوست بجویید
در فرقت و در شور بس انگشت گزیدیم		تا بر نمک و نان تو انگشت زدستیم
ما رخت و قماشات بر افلاک کشیدیم		چون طبل رحیل آمد و آواز جرس‌ها
زهری که همه خلق چشیدند چشیدیم		شکر است که تریاق تو با ماست اگر چه
چون ماهی بی‌آب بر این خاک طپیدیم		آن دم که بریده شد از این جوی جهان آب
تا عاقبت امر به سرچشمه رسیدیم		چون جوی شد این چشم ز بی‌آبی آن جوی
خاموش مکن ناله که ما صبر گزیدیم		چون صبر فرج آمد و بی‌صبر حرج بود

که از سفهش بس سر انگشت گزیدیم		خلقان همه نیکند جز این تن که گزیدیم
زیرا همه رنج از هوس بیهده دیدیم		گر هیچ گریزی بگریز از هوس خویش
کاندر خضر و گلشن او می نگریدیم		والله که مفری به جز از فر رخش نیست
آن سوی دو ای دل که گه درد دویدیم		هر روز که برخیزی رو پاک بشویی
آید که خدایا همه محتاج و مریدیم		آن سوی که در ساعت دشوار دل خلق
سوی تو پراشکسته و تن خسته پریدیم		هر دانه که چیدیم هله دام بلا بود

وز غربت اجسام بالله رسیدیم		بار دگر از راه سوی چاه رسیدیم
ما اسب بدادیم و بدان شاه رسیدیم		با اسب بدان شاه کسی چون نرسیده‌ست
وز ابر گذشتیم و بدان ماه رسیدیم		چون ابر بسی اشک در این خاک فشاندیم
وی ترک برون آ که به خرگاه رسیدیم		ای طبل زنان نوبت ما گشت بکوبید
زان سر رسن آمد به سر چاه رسیدیم		یک چند چو یوسف به بن چاه نشستیم
تا در صنم دلبر دلخواه رسیدیم		ما چند صنم پیش محمد بشکستیم
و احوال بپرسید که از راه رسیدیم		نزدیکتر آیید که از دور رسیدیم

جان داده و دل بسته سودای دمشقیم		ما عاشق و سرگشته و شیدای دمشقیم
هر شام و سحر مست سحرهای دمشقیم		زان صبح سعادت که بتابید از آن سو
زان جامع عشاق به خضرای دمشقیم		بر باب بریدیم که از یار بریدیم
ما عاشق آن ساعد سقای دمشقیم		از چشمه بونواس مگر آب نخوردی
کز لولوی آن دلبر لالای دمشقیم		بر مصحف عثمان بنهم دست به سوگند
کی داند کاندر چه تماشای دمشقیم		از باب فرج دوری و از باب فرادیس
چون راهب سرمست ز حمرای دمشقیم		بر ربوه برآییم چو در مهد مسیحیم
در سایه آن شسته و دروای دمشقیم		در نیرب شاهانه بدیدیم درختی
از زلف چو چوگان که به صحرای دمشقیم		اخضر شده میدان و بغلطیم چو گویی
دروازه شرقی سویدای دمشقیم		کی بی‌مزه مانیم چو در مزه درآییم
زان گوهر ما غرقه دریای دمشقیم		اندر جبل صالح کانی است ز گوهر
ما منتظر رأیت حسنای دمشقیم		چون جنت دنیاست دمشق از پی دیدار
کز طره چون شام مطرای دمشقیم		از روم بتازیم سوم بار سوی شام
مولای دمشقیم و چه مولای دمشقیم		مخدومی شمس الحق تبریز گر آن جاست

گر آبی خوردم من دلشادم دلشادم		افتادم افتادم در آبی افتادم
بر خم نی بر می نی پیوسته بنیادم		بر دف نی بر نی نی یک لحظه بیگارم
جان دیدم جان دیدم دل دادم دل دادم		در عشق دلداری مانند گلزاری
سرتیزم سرتیزم پربادم پربادم		می خوردم می خوردم در شهرت می گردم
گر سروم گر سوسن آزادم آزادم		گر خودم گر جوشن پیروزم پیروزم
خوش تختی خوش تختی بنهادم بنهادم		از چرخی از اوجی بر بحری بر موجی
در اوجش در موجش منقادم منقادم		مولایم مولایم در حکم دریایم
شرحی کن شرحی کن بر وفق میعادم		ای کوکب ای کوکب بگشا لب بگشا لب
ز ارشادش ز ارشادش استادم استادم		هر ذره هر پره می جوید می گوید

بیا مگریز از یاران بدنام		اگر تو نیستی در عاشقی خام
نباشد در جهان یک دانه بی‌دام		تو آن مرغی که میل دانه داری
که پیش عاشقان چه خاص و چه عام		مکن ناموس و با قلاش بنشین
بکش او را و خونش را بیاشام		اگر ناموس راه تو بگیرد
مکن ناز و بکش ناز و بیارام		که این سودا هزاران ناز دارد
که آتش آب می گردد به ایام		حریفا اندر آتش صبر می کن
که دادم من جهانی را به یک جام		نشان ده راه خمخانه که مستم
اگر در بسته باشد رفتم از بام		برادر کوی قلاشان کدام است
زهی مرگ و زهی برگ و سرانجام		به پیش پیر میخانه بمیرم

چو مجنونان ز بند عقل جستم		چه دیدم خواب شب کامروز مستم
که خوابم نیست تا این درد هستم		به بیداری مگر من خواب بینم
بدیدم خواب کو را می پرستم		مگر من صورت عشق حقیقی
به اقبالت ز حبس تن برستم		بیا ای عشق کاندر تن چو جانی
مرا گفتی قدح بشکن شکستم		مرا گفتی بدر پرده دریدم
بکندم از همه دل در تو بستم		مرا گفتی ببر از جمله یاران
که از مژگان خیالت را بجستم		مرا دل خسته کردی جرمم این بود
دو دستک می زنم کز جان بسستم		ببر جان مرا تا در پناهت
بیفشان زلف کز عالم گسستم		چه عالم‌هاست در هر تار مویت
که در هفتم فلک بی‌روت پستم		که در هفتم زمین با تو بلندم

بگیر ای دلبر عیار دستم		به جان جمله مستان که مستم
به جان رستگارانش که رستم		به جان جمله جانبازان که جانم
زبردست ادیبان می نشستم		عطاردوار دفترباره بودم
شدم مست و قلم‌ها را شکستم		چو دیدم لوح پیشانی ساقی
ز اشک رشک او شد آبدستم		جمال یار شد قبله نمازم
که حسنش هر دمی گوید الستم		ز حسن یوسفی سرمست بودم
ترنج اینک درست و دست خستم		در آن مستی ترنجی می بریدم
بسوزا هستیم گر بی‌تو هستم		مبادم سر اگر جز تو سرم هست
تویی مقصود از بالا و پستم		تویی معبود در کعبه و کنشتم
چو حاصل شد ز جعدت شصت شستم		شکار من بود ماهی و یونس
چو خوردم ز آب تو زین جوی جستم		چو دیدم خوان تو بس چشم سیرم
ز بیم چشم بد سر نیز بستم		برای طبع لنگان لنگ رفتم
زهی من که مر او را می پرستم		همان ارزد کسی کش می پرستد
به سوی عدل بگریزید ز استم		ببرد از کسی کآخر ببرد
بدین پیوند رو بنمود رستم		چو ری با سین و تی و میم پیوست
جماعت را به جان من چاکرستم		یقین شد که جماعت رحمت آمد
که تا گوید شکار مفترستم		خمش کردم شکار شیر باشم

وگر خفته بدم بیدار گشتم		بیا کز غیر تو بیزار گشتم
مقیم خانه خمار گشتم		بیا ای جان که تا روز قیامت
به کوه قاف خود طیار گشتم		ز پر و بال خود گل را فشاند
در آن دوشاب چون آچار گشتم		ترش دیدم جهانی را من از ترس
که من زین خمره شکربار گشتم		عقیده این چنین سازید شیرین
کنون با خویشتن اغیار گشتم		یکی چندی بریدم من از اغیار
کنون من عبره الابصار گشتم		ز حال دیگران عبرت گرفتم
به من بنگر که من اسرار گشتم		بیا ای طالب اسرار عالم
که گرد جبه و دستار گشتم		بدان بسیار پیچید این سر من
که گرد نقطه چون پرگار گشتم		از آن محبوس بودم همچو نقطه

وگر شهری بدم ویرانه گشتم		بیا کز عشق تو دیوانه گشتم
به درد عشق تو همخانه گشتم		ز عشق تو ز خان و مان بریدم
چو دیدم روی تو مردانه گشتم		چیان کاهل بدم کان را نگویم
ز خویشان بهر تو بیگانه گشتم		چو خویش جان خود جان تو دیدم
کنون در عشق تو افسانه گشتم		فسانه عاشقان خواندم شب و روز

که نشناسد از آن دم جان آدم		چنان مست است از آن دم جان آدم
ز سرمستی او مست است عالم		ز شور اوست چندین جوش دریا
که تا دنیا نبیند هیچ ماتم		زهی سرده که گردن زد اجل را
می خنب خدا نبود محرم		شراب حق حلال اندر حلال است
نبودی پشت پیر چرخ را خم		از این باده جوان گر خورده بودی
از آنک ابر تر بارد بر او نم		زمین ار خورده بودی فارغستی
اگر بودی به عالم نیم محرم		دل محرم بیان این بگفتی
اگر بودی شما را پای محکم		ز آب و گل برون بردی شما را
کند محکم ز هر سستی مسلم		رسید این عشق تا پای شما را
که بر تو ختم شد والله اعلم		بگو باقی تو شمس الدین تبریز

به من بنگر که داد فتنه دادم		منم فتنه هزاران فتنه زادم
بگو الحمدلله درفتادم		ز من مگریز زیرا درفتادی
تو گویی عشق را خود من نهادم		عجب چیزی است عشق و من عجبتر
که تا خود من نمردم من نزادم		بیا گر من منم خونم بریزید
ولی ناگفته بندی برگشادم		نگویم سر تو کان غمز باشد

روان عاشقان را شاد کردم		ز زندان خلق را آزاد کردم
طریق عشق را آباد کردم		دهان اژدها را بردریدم
پس آنگه آب را پرباد کردم		ز آبی من جهانی برتنیدم
نه بر عاج و نه بر شمشاد کردم		ببستم نقش‌ها بر آب کان را
که من نقش خودش میعاد کردم		ز شادی نقش خود جان می دراند
که از یعقوب ایشان یاد کردم		ز چاهی یوسفان را برکشیدم
اگر قصد یکی فرهاد کردم		چو خسرو زلف شیرینان گرفتم
زهی شهری که من بنیاد کردم		زهی باغی که من ترتیب کردم
بدادم داد ملک و داد کردم		جهان داند که تا من شاه اویم
تصور بهر استشهاد کردم		جهان داند که بیرون از جهانم
چه شاگردان که من استاد کردم		چه استادان که من شهمات کردم
چو روبه عاجز و منقاد کردم		بسا شیران که غریدند بر ما
بسستش اینک من ارشاد کردم		خمش کن آنک او از صلب عشق است
فروشد گر چه من فریاد کردم		ولیک آن را که طوفان بلا برد
چنانک نیست را ایجاد کردم		مگر از قعر طوفانش برآرم
زبان از تیغ او پولاد کردم		برآمد شمس تبریزی بزد تیغ

منم کاستاد را استاد کردم		غلامم خواجه را آزاد کردم
جهان کهنه را بنیاد کردم		منم آن جان که دی زادم ز عالم
که من پولاد را پولاد کردم		منم مومی که دعوی من این است
بسی بی‌عقل را استاد کردم		بسی بی‌دیده را سرمه کشیدم
که روز عید را دلشاد کردم		منم ابر سیه اندر شب غم
دماغ چرخ را پرباد کردم		عجب خاکم که من از آتش عشق
که من بنده مر او را یاد کردم		ز شادی دوش آن سلطان نخفته‌ست
اگر من فاشم و بیداد کردم		ملامت نیست چون مستم تو کردی
چو بر وی دم زدم فریاد کردم		خمش کن کینه زنگار گیرد

دل گله خران را شاد کردم		حسودان را ز غم آزاد کردم
ولی در حق خود بیداد کردم		به بیدادان بدادم داد پنهان
چنان باشد که من فریاد کردم		چو از صبرم همه فریاد کردند
خلاف مذهب استاد کردم		مرا استاد صبر است و از این رو
به ویران کردنش آباد کردم		جهانی که نشد آباد هرگز
به مشتی گل در او بنیاد کردم		در این تیزاب که چون برگ کاه است
اگر غیر تو را من یاد کردم		فراموشم مکن یا رب ز رحمت

که نشناسد ز مستی زیر از بم		یکی مطرب همی‌خواهم در این دم
ز بی‌خویشی نداند شادی از غم		حریفی نیز خواهم غمگساری
مبدل گشته از اولاد آدم		همه اجزای او مستی گرفته
مسلم گشته از هستی مسلم		مسلمانی منور گشته از وی
ده تو نه بود از ده یکی کم		چو با نه کس بیاید بشمری ده
که ما از می دهل کردیم اشکم		خدایا نوبتی مست بفرست
که ما را عزم ساقی شد مصمم		دهل کوبان برون آییم از خویش
جهان پرعید شد والله اعلم		دهلزن گر نباشد عید عید است
چه گوید مرد درهم جز که درهم		پراکنده بخواهم گفت امروز
از آن جام و از آن رطل دمادم		مگر ساقی بینداید دهانم
ازیرا شمس آمد جان عالم		مرادم کیست زین‌ها شمس تبریز

ز عقل و عافیت بیرون نبودم		همیشه من چنین مجنون نبودم
چنین دیوانه و مفتون نبودم		چو تو عاقل بدم من نیز روزی
مثال دل میان خون نبودم		مثال دلبران صیاد بودم
چنین حیران آن بی‌چون نبودم		در این بودم که این چون است و آن چون
کز اول بوده‌ام اکنون نبودم		تو باری عاقلی بنشین بیندیش
چو صید عشق روزافزون نبودم		همی‌جستم فزونی بر همه کس
به معنی جز سوی هامون نبودم		چو دود از حرص بالا می دویدم
که گنجی بودم و قارون نبودم		چو گنج از خاک بیرون اوفتادم

تو را شکل عجب در خواب دیدم		ایا یاری که در تو ناپدیدم
ترنج و دست بیخود می بریدم		چو خاتونان مصر از عشق یوسف
کجا آن گوش کان‌ها می شنیدم		کجا آن مه کجا آن چشم دوشین
نه آن دندان که لب را می گزیدم		نه تو پیدا نه من پیدا نه آن دم
کز آن خرمن همه سودا کشیدم		منم انبار آکنده ز سودا
تو ذاالنون و جنید و بایزیدم		تو آرام دل سوداییانی

به لطف و حسن تو کس را ندیدم		سفر کردم به هر شهری دویدم
دگرباره بدین دولت رسیدم		ز هجران و غریبی بازگشتم
نه گل دیدم نه یک میوه بچیدم		از باغ روی تو تا دور گشتم
ز هر بدبخت صد زحمت کشیدم		به بدبختی چو دور افتادم از تو
خدا از نو دگربار آفریدم		چه گویم مرده بودم بی‌تو مطلق
منم گویی که آوازت شنیدم		عجب گویی منم روی تو دیده
بده عیدانه کامروز است عیدم		بهل تا دست و پایت را ببوسم
چنین آیینه روشن خریدم		تو را ای یوسف مصر ارمغانی

چو شهر عشق من شهری ندیدم		سفر کردم به هر شهری دویدم
ز نادانی بسی غربت کشیدم		ندانستم ز اول قدر آن شهر
چو حیوان هر گیاهی می چریدم		رها کردم چنان شکرستانی
چرا بر من و سلوی برگزیدم		پیاز و گندنا چون قوم موسی
هر آوازی که در عالم شنیدم		به غیر عشق آواز دهل بود
بدین دنیای فانی اوفتیدم		از آن بانگ دهل از عالم کل
چو دل بی‌پر و بی‌پا می پریدم		میان جان‌ها جان مجرد
چو گل بی‌حلق و بی‌لب می چشیدم		از آن باده که لطف و خنده بخشد
که من محنت سرایی آفریدم		ندا آمد ز عشق ای جان سفر کن
بسی نالیدم و جامه دریدم		بسی گفتم که من آن جا نخواهم
از آن جا آمدن هم می رمیدم		چنانک اکنون ز رفتن می گریزم
که من نزدیک چون حبل الوریدم		بگفت ای جان برو هر جا که باشی
فسون و عشوه او را خریدم		فسون کرد و مرا بس عشوه‌ها داد
کی باشم من که من خود ناپدیدم		فسون او جهان را برجهاند
گر از ره می نرفتم می رهیدم		ز راهم برد وان گاهم به ره کرد
قلم بشکست چون این جا رسیدم		بگویم چون رسی آن جا ولیکن

به زلف کافرت ایمان ندارم		اگر عشقت به جای جان ندارم
غم عشق تو را پنهان ندارم		چو گفتی ننگ می داری ز عشقم
که من خون‌ها کنم تاوان ندارم		تو می گفتی مکن در من نگاهی
از آن بر نیک و بد فرمان ندارم		من سرگشته چون فرمان نبردم
من بیچاره آخر جان ندارم		چو هر کس لطف می یابند از تو

درآ چون تنگ شکر در کنارم		بیا ای آنک بردی تو قرارم
نمی‌بینی که از غم سنگسارم		دل سنگین خود را بر دلم نه
نشانی‌ها نگر کز عشق دارم		بیا نزدیک و بر رویم نظر کن
اگر از سوز دل دودی برآرم		بسوزم پرده هفت آسمان را
بخنداند جهان را نوبهارم		خزان گر باغ و بستان را بسوزد
که از ظلم خزان صد داغ دارم		جهان گوید که بازآ ای بهاران
که از عشق بهار اندر خمارم		بگردان ساقیا جام خزانی
به جان تو مده بیش انتظارم		بده چیزی که پنهان است چون جان

چو بینم روی تو آرام گیرم		گهی در گیرم و گه بام گیرم
بیا تا ترک خاص و عام گیرم		زبون خاص و عامم در فراقت
که کی دامان آن خوش نام گیرم		دلم از غم گریبان می دراند
وگر گیرم در آن هنگام گیرم		نگیرم عیش و عشرت تا نیاید
به دستی زلف و دستی جام گیرم		چو زلف انداز من ساقی درآید
شوم حاجی و راه شام گیرم		اگر در خرقه زاهد درآید
شوم خام و حریف خام گیرم		وگر خواهد که من دیوانه باشم
شوم صیاد مرغان دام گیرم		وگر چون مرغ اندر دل بپرد
که من خواب از نماز شام گیرم		چو گویم شب نخسپم او بگوید
که نی من جنگیم دشنام گیرم		وگر گویم عنایت کن بگوید
مراد دلبر خودکام گیرم		مراد خویش بگذارم همان دم

مهل کز مجلس تو دور باشم		اگر سرمست اگر مخمور باشم
چو با یاد تو اندر گور باشم		رخم از قبله جان نور گیرد
چو بر دمگاه نفخ صور باشم		قرارم کی بود خود در تک گور
تویی جان را چو من رنجور باشم		صد افسنتین و داروهای نافع
اگر چون بحر تلخ و شور باشم		شوم شیرین ز لطف گوهر تو
برآ ای صبح تا منصور باشم		اگر غم همچو شب عالم بگیرد
عجب نبود اگر مشهور باشم		تویی روز و منم استاره روز
چو پیش آهنگ چون تو نور باشم		به من شادند جمله روزجویان
ولی تا ساکن و مستور باشم		مرا مخمور می داری نه از بخل
که تا از عقربت مهجور باشم		بدان مستور می داری چو حوتم
چو غرق شهد چون زنبور باشم		چه غم دارم ز نیش عقرب ای ماه
که پیش زخمه‌اش طنبور باشم		خمش کردم ولیکن عشق خواهد

مبادا قامت آن سرو را خم		خداوندا مده آن یار را غم
مبادا سرو جان از باغ ما کم		تو می دانی که جان باغ ما اوست
بر او افشان کرامت‌ها دمادم		همیشه تازه و سرسبز دارش
به حق حرمت اسمای اعظم		معظم دارش اندر دین و دنیا
بدو صد فخر دارد جان آدم		وجودش در بنی آدم غریب است
که او جنات جنات است مبهم		مخلد دار او را همچو جنت
معافش دار یا رب و مسلم		ز رنج اندرون و رنج بیرون
که عیسی شکرها دارد ز مریم		جهان شاد است وز او صد شکر دارد
که بر اجزای روح است آن مقسم		دعاهایی که آن در لب نیاید
که تو داناتری والله اعلم		مجاب و مستجابش کن پی او

که هر چیزی که اندیشی بدانم		چه نزدیک است جان تو به جانم
بیا نزدیک و بنگر در نشانم		از این نزدیکتر دارم نشانی
مکن شوخی مگو کاندر میانم		به درویشی بیا اندر میانه
ز بامت سرفرو چون ناودانم		میان خانه‌ات همچون ستونم
نه چون یاران دنیا میزبانم		منم همراز تو در حشر و در نشر
گه رزم تو سابق چون سنانم		میان بزم تو گردان چو خمرم
چو برق خوبی تو بی‌زبانم		اگر چون برق مردن پیشه سازم
اگر من جان دهم یا جان ستانم		همیشه سرخوشم فرقی نباشد
که بدهی به هر جانی صد جهانم		به تو گر جان دهم باشد تجارت
تو بنشسته که اینک خان و مانم		در این خانه هزاران مرده بیش اند
یکی کف خاک گوید استخوانم		یکی کف خاک گوید زلف بودم
که پیشم آ که زنده جاودانم		شوی حیران و ناگه عشق آید
که از خویشت همین دم وارهانم		بکش در بر بر سیمین ما را
ز شیرینی همی‌سوزد دهانم		خمش کن خسروا هم گو ز شیرین

که هر چیزی که اندیشی بدانم		چه نزدیک است جان تو به جانم
نباشم یار صادق گر ندانم		ضمیر همدگر دانند یاران
که بنماید در او عکس بنانم		چو آب صاف باشد یار با یار
که بنماید در او سود و زیانم		اگر چه عامه هم آیینه‌هااند
که او را نیست صیقل‌های جانم		ولیکن آن به هر دم تیره گردد
اگر خاک جهان بر وی فشانم		ولی آیینه ای عارف نگردد
که می گوید که جانت را امانم		از این آیینه روی خود مگردان
بیابد حال خویش اندر بیانم		من و گفت من آیینه‌ست جان را
هزاران ماجرا بر وی بخوانم		خمش کن تا به ابرو و به غمزه

چنین مجنون چرایی من چه دانم		مرا گویی که رایی من چه دانم
به عشقم چون برآیی من چه دانم		مرا گویی بدین زاری که هستی
مرا گویی کجایی من چه دانم		منم در موج دریاهای عشقت
نمی‌ترسی که آیی من چه دانم		مرا گویی به قربانگاه جان‌ها
چه داری از خدایی من چه دانم		مرا گویی اگر کشته خدایی
ورای روشنایی من چه دانم		مرا گویی چه می جویی دگر تو
اگر مرغ هوایی من چه دانم		مرا گویی تو را با این قفس چیست
ار آن ترک ختایی من چه دانم		مرا راه صوابی بود گم شد
به غایت خوش بلایی من چه دانم		بلا را از خوشی نشناسم ایرا
ز من یکتا دو تایی من چه دانم		شبی بربود ناگه شمس تبریز

مجو بیرون مرا در عین جانم		من آن ماهم که اندر لامکانم
تو را من جز به سوی تو نخوانم		تو را هر کس به سوی خویش خواند
اگر رنگین اگر ننگین ندانم		مرا هم تو به هر رنگی که خوانی
بلی تا تو چنینی من چنانم		گهی گویی خلاف و بی‌وفایی
به پیش گوش کر من بی‌زبانم		به پیش کور هیچم من چنانم
فروشو چشم از گل من عیانم		گلابه چند ریزی بر سر چشم
تو گل خواری نشایی میهمانم		لباس و لقمه‌ات گل‌های رنگین
چو لطف عاریت را واستانم		گل است این گل در او لطفی است بنگر
هزاران ارغوان را ارغوانم		من آب آب و باغ باغم ای جان
درآ زوتر که تا کشتی برانم		سخن کشتی و معنی همچو دریا

بیا کامروز من از خود نهانم		بیا کامروز بیرون از جهانم
نه آن خود نه آن دیگرانم		گرفتم دشنه‌ای وز خود بریدم
که این تدبیر بی‌من کرد جانم		غلط کردم نبریدم من از خود
که دیگر شکل می سوزد زبانم		ندانم کآتش دل بر چه سان است
به هر صورت همی‌گفتم من آنم		به صد صورت بدیدم خویشتن را
و یا صورت نیم من بی‌نشانم		همی‌گفتم مرا صد صورت آمد
که می آیند و من چون خانه بانم		که صورت‌های دل چون میهمانند

خرابم بیخودم مست جنونم		مرا پرسی که چونی بین که چونم
از آن هیبت دوتا چون کاف و نونم		مرا از کاف و نون آورد در دام
مسلمانان که می داند فسونم		پری زاده مرا دیوانه کرده‌ست
بنالم کارغوان را ارغنونم		پری را چهره‌ای چون ارغوان است
که چون گردون ز عشقش بی‌سکونم		مگر من خانه ماهم چو گردون
ز دوران و سکونت‌ها برونم		غلط گفتم مزاج عشق دارم
خیال بادشکل آبگونم		درون خرقه صدرنگ قالب
که همچون عقل کلی ذوفنونم		چه جای باد و آب است ای برادر
بخیزد تل مشک از موج خونم		ولیک آنگه که جزو آید به کلش
مگر هم کل فرستد رهنمونم		چه داند جزو راه کل خود را
که این جا در کشاکش‌ها زبونم		بکش ای عشق کلی جزو خود را
که گویی من جهانی را ستونم		ز هجرت می کشم بار جهانی
ز روی عشق از عالم فزونم		به صورت کمترم از نیم ذره
من این اشکال‌ها را آزمونم		یکی قطره که هم قطره‌ست و دریا
در این نکته من از لایعلمونم		نمی‌گویم من این این گفت عشق است
چه دانم من که من طفل از کنونم		که این قصه هزاران سالگان است
که می دارد قرانش در قرونم		ولی طفلم طفیل آن قدیم است
جهان بازگونه بازگونم		سخن مقلوب می گویم که کرده‌ست
از این گرداب‌ها جان حرونم		سخن آنگه شنو از من که بجهد
چه یک رنگی کنم چون در شجونم		حدیث آب و گل جمله شجون است
ولی در ابر این دنیای دونم		غلط گفتم که یک رنگم چو خورشید
که این جا چون پری من در کمونم		خمش کن خاک آدم را مشوران

روا داری که من غمگین نشینم		من از عالم تو را تنها گزینم
ز توست ار شادمان وگر حزینم		دل من چون قلم اندر کف توست
بجز آنچ نمایی من چه بینم		بجز آنچ تو خواهی من چه باشم
گهی گل بویم و گه خار چینم		گه از من خار رویانی گهی گل
مرا تو چون چنین خواهی چنینم		مرا تو چون چنان داری چنانم
چه باشم من چه باشد مهر و کینم		در آن خمی که دل را رنگ بخشی
تو به کن آخرم از اولینم		تو بودی اول و آخر تو باشی
چو تو پیدا شوی از اهل دینم		چو تو پنهان شوی از اهل کفرم
چه می جویی ز جیب و آستینم		بجز چیزی که دادی من چه دارم

چو گل را یافتم خاری نخواهم		ورا خواهم دگر یاری نخواهم
برو آن جا که من باری نخواهم		تو را گر غیر او یار دگر هست
به غیر کار او کاری نخواهم		بجز دیدار او بختی نجویم
چو کرکس بوی مرداری نخواهم		چو بازان ساعد سلطان گزیدم
جز این دلدار دلداری نخواهم		میان اهل دل جز دل نگنجد
از این به روز بازاری نخواهم		ز من جزوی ستاند کل ببخشد
نخواهم غیر را آری نخواهم		نه آن جزوم که غیر کل بود آن

مرا این بس که من با من برآیم		نه آن شیرم که با دشمن برآیم
کز این گل چون گل و سوسن برآیم		چو خاک پای عشقم تو یقین دان
وزین شب چون مه روشن برآیم		سیه پوشم چو شب من از غم عشق
که تا چون دود از این روزن برآیم		از این آتش چو دودم من سراسر
بنگذارد که من کودن برآیم		منم طفلی که عشقم اوستاد است
چو من از خواب و از خوردن برآیم		شوم چون عشق دایم حی و قیوم
که تا من جان شوم وز تن برآیم		هلا تن زن چو بوبکر ربابی

به ناگه خرمن که درربایم		چو آب آهسته زیر که درآیم
چو طوفان من خراب صد سرایم		چکم از ناودان من قطره قطره
ز بی‌صبری قیامت را نپایم		سرا چه بود فلک را برشکافم
ولیک اکنون بلاها را بلایم		بلا را من علف بودم ز اول
اگر من واقفم که من کجایم		ز حبس جا میابا دل رهایی
در این آب ار نگونت می نمایم		سر نخلم ندانی کز چه سوی است
نه هجوی می کنم نی می ستایم		نه قلماشی است لیکن ماند آن را
ولی من از غلیظی‌های هایم		دم عشق است و عشق از لطف پنهان
که‌ای که نامدی گفتی که آیم		مگو که را اگر آرد صدایی
زهی گوینده بی‌منتهایم		تو او را گو که بانگ که از او بود

نماز شام روزه کی گشایم		ز قند یار تا شاخی نخایم
کز او خوردم نمی‌دانم کجایم		نمی‌دانم کجا می روید آن قند
چو عقل نیست چونش می ستایم		عجایب آنک نقلش عقل من برد
کز او هر لحظه عیدی می ربایم		کی دارد روزه همچون روزه من
نماز شام را هرگز نپایم		ز صبح روی او دارم صبوحی
چو صبح از آفتابش خوش برآیم		چو گل در باغ حسنش خوش بخندم
ز دستانش شکسته دست و پایم		زبانم از شراب او شکسته‌ست

از آن بی‌جا نمی‌دانم کجایم		از آن باده ندانم چون فنایم
دمی دیگر چو خورشیدی برآیم		زمانی قعر دریایی درافتم
زمانی چون جهان خلقی بزایم		زمانی از من آبستن جهانی
شوم سرمست و طوطی را بخایم		چو طوطی جان شکر خاید به ناگه
بجز آن یار بی‌جا را نشایم		به جایی درنگنجیدم به عالم
میان جمله رندان‌های هایم		منم آن رند مست سخت شیدا
تو بنما خود که تا با خود بیایم		مرا گویی چرا با خود نیایی
که گویی سایه او شد من همایم		مرا سایه هما چندان نوازد
بلایم من بلایم من بلایم		بدیدم حسن را سرمست می گفت
ترایم من ترایم من ترایم		جوابش آمد از هر سو ز صد جان
خدایم من خدایم من خدایم		تو آن نوری که با موسی همی‌گفت
شمایم من شمایم من شمایم		بگفتم شمس تبریزی کیی گفت

به سر گردیم و چون پرگار گردیم		بیا کامروز گرد یار گردیم
به گرد خانه خمار گردیم		بیا کامروز گرد خود نگردیم
بر آتش‌های بی‌زنهار گردیم		مگو با ما که ما دیوانگانیم
حریف سبزه و گلزار گردیم		سبک گردیم چون باد بهاری
چرا چون موش در انبار گردیم		چرا چون گوش جمله باد گیریم
به گرد طبله عطار گردیم		در آن طبله شکر پر کرد عطار
چو دیده جملگی دیدار گردیم		چو سرمه خدمت دیده گزینیم

بدان سو که تو گردی چون نگردیم		به پیش باد تو ما همچو گردیم
ز تأثیر خزانت سرد و زردیم		ز نور نوبهارت سبز و گرمیم
ز عکس خشم تو اندر نبردیم		ز عکس حلم تو تسلیم باشیم
کرم را برفزایی جمله مردیم		عدم را برگماری جمله هیچیم
جهان را و نهان را درنوردیم		عدم را و کرم را چون شکستی
دو عالم را شکستیم و بخوردیم		چو دیدیم آنچ از عالم فزون است
به چشم فاسقان مرگیم و دردیم		به چشم عاشقان جان و جهانیم
نه گرمیم ای حریفان و نه سردیم		زمستان و تموز از ما جدا شد
نه جسمیم این زمان ما روح فردیم		زمستان و تموز احوال جسم است
به مهره مهر تو کاستاد نردیم		چو نطع عشق خود ما را نمودی
اگر چه بلبل گلزار و وردیم		چو گفتی بس بود خاموش کردیم

همه خفتند و ما بر کار بودیم		شب دوشینه ما بیدار بودیم
ندیم طره طرار بودیم		حریف غمزه غماز گشتیم
به سر گردنده چون پرگار بودیم		به گرد نقطه خوبی و مستی
که با یار قدیمی یار بودیم		تو چون دی زاده‌ای با تو چه گویم
به دکان شه جبار بودیم		مثال کاسه‌های لب شکسته
چو اندر مخزن اسرار بودیم		چرا چون جام شه زرین نباشیم
چو اندر قعر دریابار بودیم		چرا خود کف ما دریا نباشد
کز اول گفت بی‌گفتار بودیم		خمش باش و دو عالم را به گفت آر

همه خفتند و ما بر کار بودیم		من و تو دوش شب بیدار بودیم
به پیش طره طرار بودیم		حریف غمزه غماز گشتیم
که با عشق نهانی یار بودیم		بیا تا ظاهر و پیدا بگوییم
به پیش صانع جبار بودیم		اگر چه پیش و پس آن جا نگنجد
که ما در مخزن اسرار بودیم		عجب نبود اگر ما را ندیدند
که یعنی ما به دریابار بودیم		بیاوردیم درها ارمغانی

سر خویش و سر عالم نداریم		بیا کامروز شه را ما شکاریم
به مردی گرد از دریا برآریم		بیا کامروز چون موسی عمران
چو روز آمد چو ثعبان بی‌قراریم		همه شب چون عصا افتاده بودیم
ید بیضا ز جیب جان برآریم		چو گرد سینه خود طوف کردیم
به هر شب چون عصا و روز ماریم		بدان قدرت که ماری شد عصایی
پی موسی عصا و بردباریم		پی فرعون سرکش اژدهاییم
تو این منگر که چون پشه نزاریم		به همت خون نمرودان بریزیم
اگر چه در کف آن شیر زاریم		برافزاییم بر شیران و پیلان
چو اشتر سوی کعبه راهواریم		اگر چه همچو اشتر کژنهادیم
که در اقبال باقی کامکاریم		به اقبال دوروزه دل نبندیم
چو عشق و دل نهان و آشکاریم		چو خورشید و قمر نزدیک و دوریم
سگانش را چو خون اندر تغاریم		برای عشق خون آشام خون خوار
به وقت گفت ماه بی‌غباریم		چو ماهی وقت خاموشی خموشیم

جهان خاک را در زر بگیریم		بیا تا عاشقی از سر بگیریم
نسیم از مشک و از عنبر بگیریم		بیا تا نوبهار عشق باشیم
همه در حله اخضر بگیریم		زمین و کوه و دشت و باغ و جان را
چنین خو از درخت تر بگیریم		دکان نعمت از باطن گشاییم
ز سر خویش برگ و بر بگیریم		ز سر خوردن درخت این برگ و بر یافت
ز دل ما هم ره دلبر بگیریم		در دل ره برده‌اند ایشان به دلبر
اگر آن طره کافر بگیریم		مسلمانی بیاموزیم از وی
از آن مرمر دو صد گوهر بگیریم		دلی دارد غمش چون سنگ مرمر
سبو و کوزه و ساغر بگیریم		چو جوشد سنگ او هفتاد چشمه
که ما از نور او صد فر بگیریم		کمینه چشمه‌اش چشمی است روشن

بیا تا پیش میر خود بمیریم		بیا امروز ما مهمان میریم
ازیرا ما نه قربان حقیریم		ز مرگ ما جهانی زنده گردد
به جانی ما جهانی را بگیریم		به مرغی جبرئیلی را ببندیم
چرا ما از چنین سودی نفیریم		سبو بدهیم و دریایی ستانیم
غلام خویشتن را چون اسیریم		غلام ماست ازرق پوش گردون
چرا چون یوز مفتون پنیریم		چو ما شیریم و شیر شیر خوردیم
به پیش تیر باشی گر چه تیریم		خمش کن نیست حاجت وانمودن

چو شادی کم شود با غم بسازیم		بیا ما چند کس با هم بسازیم
چو عیسی با چنین مریم بسازیم		بیا تا با خدا خلوت گزینیم
چه غم داریم با آدم بسازیم		گر از فرزند آدم کس نماند
به جان تو که بی‌او هم بسازیم		ور آدم نیز از ما گوشه گیرد
که گر ویران شود عالم بسازیم		یکی جانی است ما را شادی انگیز
وگر زخمی رسد مرهم بسازیم		اگر دریا شود آتش بنوشیم
بدان چاه و بدان زمزم بسازیم		به پیش کعبه رویش بمیریم

که تا ناگه ز یک دیگر نمانیم		بیا تا قدر یک دیگر بدانیم
چرا با آینه ما روگرانیم		چو مؤمن آینه مؤمن یقین شد
سگی بگذار ما هم مردمانیم		کریمان جان فدای دوست کردند
چرا در عشق همدیگر نخوانیم		فسون قل اعوذ و قل هو الله
غرض‌ها را چرا از دل نرانیم		غرض‌ها تیره دارد دوستی را
چرا مرده پرست و خصم جانیم		گهی خوشدل شوی از من که میرم
همه عمر از غمت در امتحانیم		چو بعد از مرگ خواهی آشتی کرد
که در تسلیم ما چون مردگانیم		کنون پندار مردم آشتی کن
رخم را بوسه ده کاکنون همانیم		چو بر گورم بخواهی بوسه دادن
به هستی متهم ما زین زبانیم		خمش کن مرده وار ای دل ازیرا

که تا در باغ عشقت درکشانیم		میان ما درآ ما عاشقانیم
که ما خورشید را همسایگانیم		مقیم خانه ما شو چو سایه
چو عشق عاشقان گر بی‌نشانیم		چو جان اندر جهان گر ناپدیدیم
که ما چون جان نهانیم و عیانیم		ولیک آثار ما پیوسته توست
به بالاتر نگر بالای آنیم		هر آن چیزی که تو گویی که آنید
درآ در ما که ما سیل روانیم		تو آبی لیک گردابی و محبوس
بجز تصنیف نادانی ندانیم		چو ما در فقر مطلق پاکبازیم

که جز صورت ز یک دیگر ندانیم		چرا شاید چو ما شه زادگانیم
چه شد دریا چو ما مرغابیانیم		چو مرغ خانه تا کی دانه چینیم
که ما مرغان در آن دریا چه سانیم		برو ای مرغ خانه تو چه دانی
تو را چه کاین چنینیم و چنانیم		مزن بر عاشقان عشق تشنیع
اسیر دام عشق بی‌امانیم		چنینیم و چنان و هر چه هستیم
نه گردون را چنین ما می دوانیم		چرا از جهل بر ما می دوانی
که آتش دیده و پخته چو نانیم		عجب نبود اگر ما را بخایند
چه چاره چون به حکم آن شبانیم		وگر چون گرگ ما را می درانند
چو چرخ بی‌گناه و بی‌زبانیم		چو چرخ اندر زبان‌ها اوفتادیم
نه در زندان چو کاه کاهدانیم		حریف کهرباییم ار چو کاهیم
که ما زان کهربا اندر امانیم		نتاند باد کاه ما ربودن
نه ما که کهربای عقل و جانیم		تو را باد و دم شهوت رباید
که آنچ از فهم بیرون است آنیم		خمش کن کاه و کوه و کهربا چیست

که آن مه رو نهد رویی به رویم		بر آن بودم که فرهنگی بجویم
به پیش آ تا به گوش تو بگویم		بگفتم یک سخن دارم به خاطر
ز تو خواهم که تعبیرش بجویم		که خوابی دیده‌ام من دوش ای جان
تو بشنو ای شه ستارخویم		ندارم محرم این خواب جز تو
سری را که بداند مو به مویم		بجنبانید سر را و بخندید
که من آیینه هر رنگ و بویم		که یعنی حیله با من می سکالی
که نقش سوزن زردوز اویم		مثال لعبتی ام در کف او
کمین نقشش منم درهای و هویم		نباشد بی‌حیات آن نقش کو کرد

به من بنگر که تا از تو برویم		مگردان روی خود ای دیده رویم
مکن ای سنگ دل مشکن سبویم		سبوی جسمم از چشمه‌ات پرآب است
که داند تو چه جویی من چه جویم		تو جویایی و من جویانتر از تو
مثال گل قبا در خون بشویم		همین دانم که از بوی گل تو
از این خاموش گویا چند گویم		منم ضراب و عشقت چون ترازو
و من در جستن تو سو به سویم		زهی مشکل که تو خود سو نداری
و من اندر پی تو کو به کویم		تو اندر هیچ کویی درنگنجی

ز گوش و چشم‌ها پنهان بگوییم		بیا با هم سخن از جان بگوییم
چو فکرت بی‌لب و دندان بگوییم		چو گلشن بی‌لب و دندان بخندیم
دهان بربسته تا پایان بگوییم		به سان عقل اول سر عالم
برون از خرگه ایشان بگوییم		سخندانان چو مشرف بر دهانند
اگر جمله یکیم آن سان بگوییم		کسی با خود سخن پیدا نگوید
چو همدستیم از آن دستان بگوییم		تو با دست تو چون گویی که برگیر
دهان ساکن دل جنبان بگوییم		بداند دست و پا از جنبش دل
اگر خواهی مثال آن بگوییم		بداند ذره ذره امر تقدیر

زهی بازی زهی بازی زهی دام		مرا خواندی ز در تو خستی از بام
چه بازی‌ها تو پختستی و من خام		از آن بازی که من می دانم و تو
چو خواهی سنگ و آهن را کنی رام		تویی کز مکر و از افسوس و وعده
ز زحمت‌های ما وز جور ایام		مها با این همه خوشی تو چونی
که در مجلس تو داری جام بر جام		چه می پرسم تو خود چون خوش نباشی
چنین مستم ز شیرینی دشنام		مرا در راه دی دشنام دادی

که حوا را بنشناسم ز آدم		چنان مستم چنان مستم من این دم
ز سرمستی من مست است عالم		ز شور من بشوریده‌ست دریا
که تا دنیا نبیند هیچ ماتم		زهی سر ده که سر ببریده جلاد
می خنب خدا نبود محرم		حلال اندر حلال اندر حلال است
نبودی پشت پیر چرخ را خم		از این باده جوان گر خورده بودی
از آن که ابر تر بارد بر او نم		زمین ار خورده بودی فارغستی
اگر بودی به عالم نیم محرم		دل بی‌عقل شرح این بگفتی
اگر بودی شما را پای محکم		ز آب و گل برون بردی شما را

که من از جان غلامت را غلامم		کجایی ساقیا درده مدامم
که از خون جگر پر گشت جامم		می اندرده تهی دستم چه داری
چو من مردی چه جای ننگ و نامم		ز ننگ من نگوید نام من کس
تمامم کن که زنده ناتمامم		چو بر جانم زدی شمشیر عشقت
من مسکین ندانم تا کدامم		گهم زاهد همی‌خوانند و گه رند
نخواهد بود جز آتش مقامم		ز من چون شمع تا یک ذره باقی است
بیا تا خوش بسوزم زانک خامم		مرا جز سوختن راه دگر نیست

کدامی وز کیانی من چه دانم		مرا گویی چه سانی من چه دانم
ز چه رطل گرانی من چه دانم		مرا گویی چنین سرمست و مخمور
کز او شیرین زبانی من چه دانم		مرا گویی در آن لب او چه دارد
به از عمر و جوانی من چه دانم		مرا گویی در این عمرت چه دیدی
چو آب زندگانی من چه دانم		بدیدم آتشی اندر رخ او
تو اینی یا تو آنی من چه دانم		اگر من خود توام پس تو کدامی
تو جان مهربانی من چه دانم		چنین اندیشه‌ها را من کی باشم
مگر تو راهبانی من چه دانم		مرا گویی که بر راهش مقیمی
تو تیری یا کمانی من چه دانم		مرا گاهی کمان سازی گهی تیر
بگویم من تو دانی من چه دانم		خنک آن دم که گویی جانت بخشم
چنینی و چنانی من چه دانم		ز بی‌صبری بگویم شمس تبریز

حریف سرخوش مخمور خواهم		شراب شیره انگور خواهم
ز ساقی باده منصور خواهم		مرا بویی رسید از بوی حلاج
ز زهره زاری طنبور خواهم		ز مطرب ناله سرنای خواهم
چرا من خانه معمور خواهم		چو یارم در خرابات خراب است
من از خود خویشتن را دور خواهم		بیا نزدیکم ای ساقی که امروز
مرا گوید تو را معذور خواهم		اگر گویم مرا معذور می دار
ز چشم دیگران مستور خواهم		مرا در چشم خود ره ده که خود را
که در دنیا بهشت و حور خواهم		یکی دم دست را از روی برگیر
در آن دم چشم‌ها را کور خواهم		اگر چشم و دلم غیر تو بیند
که من آن چهره پرنور خواهم		ببستم چشم خود از نور خورشید
سزد گر خویش را رنجور خواهم		چو رنجوران دل را تو طبیبی
سزد گر خویش را در گور خواهم		چو تو مر مردگان را می دهی جان

بیرون شدم از زحیر و جان بردم		رفتم تصدیع از جهان بردم
جان را به جهان بی‌نشان بردم		کردم بدرود همنشینان را
خوش رخت به سوی لامکان بردم		زین خانه شش دری برون رفتم
چون تیر پریدم و کمان بردم		چون میر شکار غیب را دیدم
من گوی سعادت از میان بردم		چوگان اجل چو سوی من آمد
رفتم سوی بام و نردبان بردم		از روزن من مهی عجب درتافت
ز آن خوشتر بد که من گمان بردم		این بام فلک که مجمع جان‌هاست
بازش سوی باغ و گلستان بردم		شاخ گل من چو گشت پژمرده
زودش سوی اصل اصل کان بردم		چون مشتریی نبود نقدم را
هم جانب زرگر ارمغان بردم		زین قلب زنان قراضه جان را
آلاجق خود بدان کران بردم		در غیب جهان بی‌کران دیدم
چون راه به خطه جنان بردم		بر من مگری که زین سفر شادم
که سر ز بلا و امتحان بردم		این نکته نویس بر سر گورم
پیغام تو سوی آسمان بردم		خوش خسپ تنا در این زمین که من
سرجمله به خالق فغان بردم		بربند زنخ که من فغان‌ها را
دل را به جناب غیب دان بردم		زین بیش مگو غم دل ایرا من

وز جمله حاضران نهان گویم		من با تو حدیث بی‌زبان گویم
هر چند میان مردمان گویم		جز گوش تو نشنود حدیث من
در بیداری من آن چنان گویم		در خواب سخن نه بی‌زبان گویند
اسرار غم تو بی‌مکان گویم		جز در بن چاه می ننالم من
احوال زمین بر آسمان گویم		بر روی زمین نشسته باشم خوش
هر چند علامت نشان گویم		معشوق همی‌شود نهان از من
آن دم که من از غمت فغان گویم		جان‌های لطیف در فغان آیند

گل را ز تو شرمسار دیدم		روی تو چو نوبهار دیدم
دل را ز تو بی‌قرار دیدم		تا در دل من قرار کردی
کان نرگس پرخمار دیدم		من چشم شدم همه چو نرگس
از جمله بلا حصار دیدم		در عشق روم که عشق را من
من عشق تو اختیار دیدم		از ملک جهان و عیش عالم
یک بود و منش هزار دیدم		خود ملک تویی و جان عالم
پس عالم را دو بار دیدم		من مردم و از تو زنده گشتم
این پرده بزن که یار دیدم		ای مطرب اگر تو یار مایی
چون یاری شهریار دیدم		در شهر شما چه یار جویم
آیین شکرفشار دیدم		چون در بر خود خوشش فشردم
بس گفتن بی‌شمار دیدم		چون بستم من دهان ز گفتن
من رفتن راهوار دیدم		چون پای نماند اندر این ره
سرهای کلاه دار دیدم		سر درنکشم ز ضر که بی‌سر
بر خاطر او غبار دیدم		بس کن که ملول گشت دلبر

پیری و فنا کجا پذیرم		زنهار مرا مگو که پیرم
من غرقه بحر شهد و شیرم		من ماهی چشمه حیاتم
غیر سر زلف او نگیرم		جز از لب لعل جان ننوشم
در حکم کمان او چو تیرم		گر کژ نهدم کمان ابرو
برگیر که از تو ناگزیرم		انداخته‌ای چو تیر دورم
میرم چو تویی چرا بمیرم		پرم تو دهی چرا نپرم

پس ما به جهان چه کار داریم		گر از غم عشق عار داریم
گر بی‌رخ تو قرار داریم		یا رب تو مده قرار ما را
ما روی در آن دیار داریم		ای یوسف یوسفان کجایی
چون باد صبا گذار داریم		هر صبح بر آن دو زلف مشکین
ما چشم در آن شمار داریم		چون حلقه زلف خود شماری
ما دیده در آن شکار داریم		چشم تو شکار کرد جان را
این آتش از آن کنار داریم		ای آب حیات در کنارت
یا رب که چه لاله زار داریم		زان لاله ستان چه زار گشتیم
نی سیم و نه زر نه یار داریم		گوییم ز رشک شمس تبریز

شاید که همیشه شاد باشیم		از اصل چو حورزاد باشیم
در عشق امیرداد باشیم		ما داد طرب دهیم تا ما
دانی که نکونهاد باشیم		چون عشق بنا نهاد ما را
چون عشق تو باگشاد باشیم		در عشق توام گشاد دیده
پس ما همه بر مراد باشیم		ما را چو مراد بی‌مرادی است
کیخسرو و کیقباد باشیم		چون بنده بندگان عشقیم
هر چند که در مزاد باشیم		چون یوسف آن عزیز مصریم
اندر پس پرده راد باشیم		بر چهره یوسفی حجابی است
ما منتظران باد باشیم		خود باد حجاب را رباید
تا در دل او به یاد باشیم		ما دل به صلاح دین سپردیم

نی خانه نشین و خانه بانیم		ما آفت جان عاشقانیم
می پنداری که ما ندانیم		اندر دل تو اگر خیال است
هر سودا را نه ما پزانیم		اسرار خیال‌ها نه ماییم
هر لحظه به جانبی پرانیم		دل‌ها بر ما کبوترانند
جان گفت که سر به سر نشانیم		تن گفت به جان از این نشان کو
کاندر دهن تو می نشانیم		آخر تو به گفت خویش بنگر
در راحت و رنج می کشانیم		هر دم بغل تو را گرفته
ما باده خاکیت چشانیم		تا آتش و آب و بادطبعی
آن جا برسی که ما نهانیم		وان گاه دهان تو بشوییم
آنگه بینی که ما چه سانیم		چون رخت تو در نهان کشیدیم
دانی که عجایب زمانیم		چون نقش تو از زمین ببردیم
پس لاف زنی که لامکانیم		هر سو نگری زمان نبینی
در رقص آیی که جمله جانیم		همرنگ دلت شود تن تو
اقرار کنی که همزبانیم		لب بر لب ما نهی تو بی‌لب
از بندگیت شهنشهانیم		ای شمس الدین و شاه تبریز

بر دامن همدگر نشینیم		ما صحبت همدگر گزینیم
تا چهره همدگر ببینیم		یاران همه پیشتر نشینید
تا ظن نبری که ما همینیم		ما را ز درون موافقت‌هاست
می بر کف و گل در آستینیم		این دم که نشسته‌ایم با هم
زیرا همراه پیک دینیم		از عین به غیب راه داریم
همسایه سرو و یاسمینیم		از خانه به باغ راه داریم
گل‌های شکفته صد ببینیم		هر روز به باغ اندرآییم
دامن دامن ز گل بچینیم		وز بهر نثار عاشقان را
در پیش نهیم و برگزینیم		از باغ هر آنچ جمع کردیم
ما دزد نه‌ایم ما امینیم		از ما دل خویش درمدزدید
ما گلبن گلشن یقینیم		اینک دم ما نسیم آن گل
یعنی که بیا که ما چنینیم		عالم پر شد نسیم آن گل
مه مان کند ار چه ما کهینیم		بومان ببرد چو بوی بردیم
چون عشق نشسته در کمینیم		هر چند کمین غلام عشقیم

خورشید تو را مسخر آییم		چون ذره به رقص اندرآییم
همچون خورشید ما برآییم		در هر سحری ز مشرق عشق
نی خشک شویم و نی تر آییم		در خشک و تر جهان بتابیم
کای نور بتاب تا زر آییم		بس ناله مس‌ها شنیدیم
ما بر سر چرخ و اختر آییم		از بهر نیاز و درد ایشان
از بهر قلاده عنبر آییم		از سیمبری که هست دلبر
تا زین به قبای ششتر آییم		زان خرقه خویش ضرب کردیم
سرمست نبیذ احمر آییم		ما صرف کشان راه فقریم
از باطن خویش شکر آییم		گر زهر جهان نهند بر ما
در عین وغا چو سنجر آییم		آن روز که پردلان گریزند
وانگه بکشیم و خنجر آییم		از خون عدو نبیذ سازیم
هر روز چو حلقه بر در آییم		ما حلقه عاشقان مستیم
کی از اجلی به غرغر آییم		طغرای امان ما نوشت او
بر کره چرخ اخضر آییم		اندر ملکوت و لامکان ما
در عالم عشق اظهر آییم		از عالم جسم خفیه گردیم
بی‌جسم شویم و اطهر آییم		در جسم شده‌ست روح طاهر
در برج ابد برابر آییم		شمس تبریز جان جان است

یک لحظه برون دل نپاییم		جز جانب دل به دل نیاییم
بی‌برگ شدیم و بانواییم		ماننده نای سربریده
جز آتش عشق را نشاییم		همچون جگر کباب عاشق
ای عشق برآی تا برآییم		ما ذره آفتاب عشقیم
ما خردترین ذره‌هاییم		ما را به میان ذره‌ها جوی
بدهیم نشان که ما کجاییم		ور زانک بجویی و نیابی
گرد سر روزن سراییم		در خانه چو آفتاب درتافت

هین وقت نماز شد بیارام		ای برده نماز من ز هنگام
ای بر تو حلال خون بیاشام		ای خورده تو خون صد قلندر
ای دشمن ننگ و دشمن نام		عشق تو و آنگهی سلامت
دیوانه وانگهی سرانجام		مستی تو وانگهی سر و پا
دلسوخته دیده چنین خام		یک حرف بپرسمت بگویی
خاموش شدم به کام و ناکام		پیداست که یار من ملول است

وز لقمه دهان چرا نبستم		یا رب توبه چرا شکستم
در پیچش او چرا نشستم		گر وسوسه کرد گرد پیچم
صد بار و هزار بار رستم		آخر دیدم به عقل موضع
زیرا که به جان گلوپرستم		از بندگی خدا ملولم
از لفظ رسول خوانده استم		خود من جعل المهوم هما
چون زود چو گرد برنجستم		چون بر دل من نشسته دودی
آن وقت نبشته بود دستم		این‌ها که نبشتم از ندامت

ای تو همه شب حریف نردم		دانی کامروز از چه زردم
کو مهره ربود از نبردم		در نرد دل از تو متهم شد
کز رفتن مهره من به دردم		گفتم که دلا بیار مهره
گر هست بیاب من نخوردم		بگشاد دلم بغل که می جو
دل را همه شب شکنجه کردم		دیوانه شدم ز درد مهره
گه عشوه بداد گرم و سردم		می گفت بلی و گاه نی نی
من از تو به عشوه برنگردم		گفتم که تو برده‌ای یقین است
من خازن چرخ لاژوردم		دل گفت چگونه دزد باشم
دریافت که من سلیم مردم		زین دمدمه از خرم بیفکند
من در پی گرد او چه گردم		خر رفت و رسن ببرد و دل گفت

سوگند به جان تو بخوردم		من دوش به تازه عهد کردم
گر تیغ زنی ز تو نگردم		کز روی تو چشم برندارم
زیرا ز فراق توست دردم		درمان ز کسی دگر نجویم
گر آه برآورم نه مردم		در آتشم ار فروبری تو
بر خاک ره تو بازگردم		برخاستم از رهت چو گردی

یک عقده نماند از وجودم		تا عشق تو سوخت همچو عودم
گه سکه آفتاب سودم		گه باروی چرخ رخنه کردم
گه کاهیدم گهی فزودم		چون مه پی آفتاب رفتم
صد بار منش بیازمودم		از تو دل من نمی‌شکیبد
گر حلقه سیم درربودم		این بخشش توست زور من نیست
ور منکر احمدم جهودم		گر دشمن چاشتم خفاشم
کان راز شریف را شنودم		تفهیم تو تیز کرد گوشم
من تشنه بدم نمی‌غنودم		سیل آمد و برد خفتگان را
گر من ز کسل نمی‌زدودم		صیقل گر سینه امر کن بود
هر تقصیری که من نمودم		توفیر شد از مکارم تو
کز جود تو مو به موی جودم		من جود چرا کنم به جلدی
گر بالایم وگر فرودم		از عشق تو بر فراز عرشم
از رشک تو است اگر حسودم		از فضل تو است اگر ضحوکم
ای عالم سر تار و پودم		بس کردم ذکر شمس تبریز

دل در غم بی‌کرانه دیدم		تا چهره آن یگانه دیدم
بازار تو را بهانه دیدم		گفتی فرداست روز بازار
خون بسته و دانه دانه دیدم		دل را چو انار ترش و شیرین
تا شهد تو در میانه دیدم		زهر عالم همه عسل شد
از شهد تو خانه خانه دیدم		جان را چو وثاق و جای زنبور
زان دوزخ یک زبانه دیدم		بر آتشم و هنوز در عشق
از جمله آن دو خانه دیدم		شطرنج که صد هزار خانه‌ست
یک خانه می مغانه دیدم		یک خانه پر از خمار دیدم
سرگشتگی زمانه دیدم		چون عشق چنین دو روی دارد
دزدیده ره و دهانه دیدم		وانگه زین سر به سوی آن سر
اندیشه ابلهانه دیدم		زان ره خرد دقیقه بین را
سرگشته که من نشانه دیدم		او بر سر گنج بی‌نشانی
گوید که به خواب لانه دیدم		او زیر پر همای دولت
در عالم دل روانه دیدم		جانی که ز غم ز پا درآمد
او را همگی فسانه دیدم		جانی که فسانه داند این را
چون بربط و چون چغانه دیدم		نالنده و بی‌خبر ز نالش
بیرون ز حدود شانه دیدم		بس شانه مکن که طره عشق
روزت گوید تو را ندیدم		صد شب بر او ترانه گویی
سوی دل خود دوانه دیدم		هر درد که آن دوا ندارد

مهر تو درون سینه دارم		گر ناز تو را به گفت نارم
در حال بسوز همچو خارم		بی‌مهر تو گر گلی ببویم
چون موج و چو بحر بی‌قرارم		ماننده ماهی ار خموشم
می کش تو به سوی خود مهارم		ای بر لب من نهاده مهری
دانم که من اندر این قطارم		مقصود تو چیست من چه دانم
چون اشتر مست کف برآرم		نشخوار غمت زنم چو اشتر
در حضرت عشق آشکارم		هر چند نهان کنم نگویم
موقوف اشارت بهارم		ماننده دانه زیر خاکم
تا بی‌سر خود سری بخارم		تا بی‌دم خود زنم دمی خوش

آن خایم کز گلو برآرم		من اشتر مست شهریارم
اشکوفه من بود نثارم		چون گلبن روی اوست خویم
پرگوهر و در بود کنارم		چون بحر اگر ترش کنم رو
با عشق وصال یار غارم		گر یار وصال ما نجوید
آن عار شده‌ست افتخارم		خواری که به پیش خلق عار است
کز باد نطق در این غبارم		باد منطق برون کن از لنج

یاد آور از این نفیر و شورم		روزی که گذر کنی به گورم
ای دیده و ای چراغ نورم		پرنور کن آن تک لحد را
اندر لحد این تن صبورم		تا از تو سجود شکر آرد
خوش کن نفسی بدان بخورم		ای خرمن گل شتاب مگذار
کز روزن و درگه تو دورم		وان گاه که بگذری مینگار
از راه خیال بی‌فتورم		گر سنگ لحد ببست راهم
بی‌خلعت صورت تو عورم		گر صد کفنم بود ز اطلس
در نقب زنی مگر که مورم		از صحن سرای تو برآیم
یک دم مگذار بی‌حضورم		من مور توام تویی سلیمان
کز گفت و شنود خود نفورم		خامش کردم بگو تو باقی
چون دعوت توست نفخ صورم		شمس تبریز دعوتم کن

وی عمر و سعادت درازم		ای دشمن روزه و نمازم
بگذشت از آنک پرده سازم		هر پرده که ساختم دریدی
پیدا شده از تو جمله رازم		ای من چو زمین و تو بهاری
چون مات توام دگر چه بازم		چون صید شدم چگونه پرم
دیگر ز چه باشد احترازم		پروانه من چو سوخت بر شمع
پس سوی تو من چگونه یازم		نزدیکتری به من ز عقلم
گر من فسرم وگر گدازم		بگداز مرا که جمله قندم
یک بار دگر ببین نیازم		یک بارگی از وفا مشو دست
وز روح مسیح کن طرازم		یک بار دگر مرا فسون خوان
از بهر عبور ده جوازم		بر قنطره بست باج دارم
در گفتن خویش یاوه تازم		خاموش که گفت حاجتش نیست
محمود بود چو من ایازم		خاموش که عاقبت مرا کار

هر جا که روم به گلستانم		تا با تو قرین شده‌ست جانم
بر خاک نیم بر آسمانم		تا صورت تو قرین دل شد
غم نیست که من در آن جهانم		گر سایه من در این جهان است
چیزی که بدان خوشم من آنم		من عاریه‌ام در آن که خوش نیست
در حالت خفتگی روانم		در کشتی عشق خفته‌ام خوش
امروز میان زندگانم		امروز جمادها شکفته‌ست
پس تخته نانبشته خوانم		چون علم بالقلم رهم داد
چه غم که خراب شد دکانم		چون کان عقیق در گشاده‌ست
گر دل سبک است سرگرانم		زان رطل گران دلم سبک شد
تا بر سر و دیده‌ات نشانم		ای ساقی تاج بخش پیش آ
چیزی بمگو که من ندانم		جز شمع و شکر مگوی چیزی

امروز من از سبک دلانم		امروز مرا چه شد چه دانم
در دیده عشق بی‌مکانم		در دیده عقل بس مکینم
انصاف که صارم زمانم		افسوس که ساکن زمینم
بر پشت فلک همی‌دوانم		این طرفه که با تن زمینی
از قوت عشق می کشانم		آن بار که چرخ برنتابد
تا سینه سنگ می رسانم		از سینه خویش آتشش را
پرشهد شده‌ست این دهانم		از لذت و از صفای قندش
من نکته مشکل جهانم		از مشکل شمس حق تبریز

از خواب گرانت برجهانم		ای جان لطیف و ای جهانم
دانی که غریم بی‌امانم		بی‌شرم و حیا کنم تقاضا
از اشک خودش فرونشانم		گر بر دل تو غبار بینم
بگرفته امت که گل فشانم		ای گلبن جان برای مجلس
من باج عقیق می ستانم		یک بوسه بده که اندر این راه
من از پی باج راهبانم		بسیار شب است کاندر این دشت
چون طالب باج کاروانم		شب نعره زنم چو پاسبانان
همسایه گریست از فغانم		همخانه گریخت از نفیرم

نارفته به دام پای بستیم		ناآمده سیل تر شدستیم
یک جرعه نخورده‌ایم و مستیم		شطرنج ندیده‌ایم و ماتیم
نادیده مصاف ما شکستیم		همچون شکن دو زلف خوبان
کز اصل وجود بت پرستیم		ما سایه آن بتیم گویی
ما نیز چو سایه نیست هستیم		سایه بنماید و نباشد

پا دار که ما ز سر گرفتیم		آن عشرت نو که برگرفتیم
مست و خوش و بی‌خبر گرفتیم		آن دلبر خوب باخبر را
صد مصر پر از شکر گرفتیم		هر لحظه ز حسن یوسف خود
رفتیمش و بام و در گرفتیم		در خانه حسن بود ماهی
چون آب در این جگر گرفتیم		آن آب حیات سرمدی را
مستانه‌اش از کمر گرفتیم		چون گوشه تاج او بدیدیم
از بهر تو جانور گرفتیم		هر نقش که بی‌وی است مرده‌ست
او را علف سقر گرفتیم		هر جانوری که آن ندارد
از کان همه سیمبر گرفتیم		هر کس گهری گرفت از کان
چون ماه جمال و فر گرفتیم		از تابش نور آفتابی
چون ماه از آن سفر گرفتیم		شمس تبریز چون سفر کرد

وز گفت حسود برنگردیم		در عشق قدیم سال خوردیم
بر ما تو مخوان که مرد مردیم		زین دمدمه‌ها زنان بترسند
پنهان نکنیم آنچ کردیم		مردانه کنیم کار مردان
کز خنجر عشق روی زردیم		ما را تو به زرد و سرخ مفریب
باقی بر ما که یار دردیم		بر درد هزار آفرین باد

ره یافتگان کوی یاریم		گر گمشدگان روزگاریم
گر آتش دل بر او گماریم		گم گردد روزگار چون ما
گر ما سر فتنه را بخاریم		نی سر ماند نه عقل او را
یک لقمه کنیم و غم نداریم		این مرگ که خلق لقمه اوست
ما وام گزار این قماریم		تو غرقه وام این قماری
جان را بدهیم و برگزاریم		جانی مانده‌ست رهن این وام

هم کودک و هم جوان و پیریم		ما عاشق و بی‌دل و فقیریم
ما آتش عشق زو پذیریم		چون کبریتیم و هیزم خشک
اما چون برق زو نمیریم		از آتش عشق برفروزیم
چون یوز نه عاشق پنیریم		ما خون جگر خوریم چون شیر
کو دست تو را که دست گیریم		گویند شما چه دست گیرید
بر دوست پرست چون حریریم		بر خویش پرست همچو خاریم
او را چو فتیله ناگزیریم		عاشق که چو شمع می بسوزد
آمیخته همچو شهد و شیریم		از ما مگریز زانک با تو
ما نیز شکار بی‌نظیریم		تو میر شکار بی‌نظیری
ما را بربند ما خمیریم		در حسن تو را تنور گرم است
زیر قدم تو چون حصیریم		ما را به قدوم خویش درباف

از لطف تو پر و بال خواهیم		نی سیم و نه زر نه مال خواهیم
بر حکم تو احتمال خواهیم		نی حاکمی و نه حکم خواهیم
نی هفته نه مه نه سال خواهیم		ای عمر عزیز عمر ما باش
خود را چو قد هلال خواهیم		ما بدر نی ایم و از پی بدر
خود را به کم از خیال خواهیم		از بهر مطالعه خیالت
کان یوسف خوش خصال خواهیم		چون دلو مسافران چاهیم
چون عکس چنان جمال خواهیم		چون آینه نقش خود زدایم
جان را ز تو گوشمال خواهیم		چون چشم نظر کند به جز تو
چون حال آمد چه قال خواهیم		خاموش ز قال چند لافی

ما شیوه تر و تازه خواهیم		ما شاخ گلیم نی گیاهیم
نقل و می مجلس الهیم		اشکوفه باغ آسمانیم
ما ابر نه‌ایم بلک ماهیم		ما جوی نه‌ایم بلک آبیم
تیغ و علمیم نی سپاهیم		لوح و قلمیم نی حروفیم
هم بسته طره سیاهیم		هم خسته غمزه چو تیریم

بیگانه و سخت آشناییم		ما زنده به نور کبریاییم
بر یوسف مصر برفزاییم		نفس است چو گرگ لیک در سر
گر ما رخ خود به مه نماییم		مه توبه کند ز خویش بینی
چون ما پر و بال برگشاییم		درسوزد پر و بال خورشید
ما قبله جمله سجده‌هاییم		این هیکل آدم است روپوش
تا جانت به لطف دررباییم		آن دم بنگر مبین تو آدم
پنداشت که ما ز حق جداییم		ابلیس نظر جدا جدا داشت
ماییم به حسن لطف ماییم		شمس تبریز خود بهانه‌ست
کو شاه کریم و ما گداییم		با خلق بگو برای روپوش
شادیم که شاه را سزاییم		ما را چه ز شاهی و گدایی
در محو نه او بود نه ماییم		محویم به حسن شمس تبریز

غم را همه طاق برنهادم		امروز نیم ملول شادم
گر میر من است و اوستادم		بر سبلت هر کجا ملولی است
روبند ز روی مه گشادم		امروز میان به عیش بستم
گویی که مگر ز لطف زادم		امروز ظریفم و لطیفم
او بوسه بجست و من ندادم		یاری که نداد بوسه از ناز
کامروز عظیم بامرادم		من دوش عجب چه خواب دیدم
آری که خوش و خجسته بادم		گفتی تو که رو که پادشاهی
بی‌تخت و کلاه کیقبادم		بی‌ساقی و بی‌شراب مستم
سبحان الله کجا فتادم		در من ز کجا رسد گمان‌ها

من جز ملک ابد نخواهم		من جز احد صمد نخواهم
جز باده که او دهد نخواهم		جز رحمت او نبایدم نقل
ترسم که بدو رسد نخواهم		اندیشه عیش بی‌حضورش
خورشید سبو کشد نخواهم		بی‌او ز برای عشرت من
جز ضربت و جز لگد نخواهم		من مایه باده‌ام چو انگور
یک ساعت اگر رهد نخواهم		از لذت زخم‌هاش جانم
کاین زحمت کالبد نخواهم		وقت است که جان شویم خالص
از احمد جز احد نخواهم		احمد گوید برای روپوش
حق است که من عدد نخواهم		مجموع همه است شمس تبریز

چه شور و شریم ما چه دانیم		ما آب دریم ما چه دانیم
خود مستتریم ما چه دانیم		هر دم ز شراب بی‌نشانی
رخ همچو زریم ما چه دانیم		تا گوهر حسن تو بدیدیم
بی‌پا و سریم ما چه دانیم		تا عشق تو پای ما گرفته‌ست
خوش خشک و تریم ما چه دانیم		خشک و تر ما همه تویی تو
خوش می شمریم ما چه دانیم		سرحلقه زلف تو گرفتیم
زیر و زبریم ما چه دانیم		گر زیر و زبر شود دو عالم
ما از تو چریم ما چه دانیم		گر سبزه و باغ خشک گردد
گل از تو بریم ما چه دانیم		گلزار اگر همه بریزد
در تو نگریم ما چه دانیم		گر چرخ هزار مه نماید
ما باده خوریم ما چه دانیم		گر زانک شکر جهان بگیرد
همچون قمریم ما چه دانیم		شمس تبریز ز آفتابت

جز در تک خون دل نشینیم		تا دلبر خویش را نبینیم
چون گمره عشق آن بهینیم		ما به نشویم از نصیحت
درمان نبود چو همچنینیم		اندر دل درد خانه داریم
سرحلقه چو گوهر نگینیم		در حلقه عاشقان قدسی
آتش در ما اگر همینیم		حاشا که ز عقل و روح لافیم
مستانه مرو که در کمینیم		گر از عقبات روح جستی
چون است که فتنه زمینیم		چون فتنه نشان آسمانیم
پرنقش چرا مثال چینیم		چون ساده‌تر از روان پاکیم
ما تازه و تر چو یاسمینیم		پژمرده شود هزار دولت
اندر تتق فنا امینیم		گر متهمیم پیش هستی
کاندر شکم فنا جنینیم		ما پشت بدین وجود داریم
زان سر که غلام شمس دینیم		تبریز ببین چه تاجداریم

کاندر این مکتب ندارد کر و فری هر معلم		گر به خوبی می بلافد لا نسلم لا نسلم
زانک در زندان نیاید جز مگر بدنام و ظالم		متهم شو همچو یوسف تا در آن زندان درآیی
حبس و تهمت قسم عاشق تخت و منبر جای عالم		جای عاقل صدر دیوان جای مجنون قعر زندان
کم سخن شد آن کسی که عشق با او شد مکالم		کم طمع شد آن کسی کو طمع در عشق تو بندد
غمزه خون خوار دارد غم ندارد از مظالم		پنجه اندر خون شیران دارد آن شیر سمایی
اندر این فتنه خوشم من تو برو می باش سالم		گر بگویم ور خموشم ور بجوشم ور نجوشم
مستی آرد این معانی حیرت آرد این معالم		مشک بربند ای سقا تو گر چه اندر وقت خوردن

کار دارم من به خانه لا نسلم لا نسلم		هرچ گویی از بهانه لا نسلم لا نسلم
وعده‌ست این بی‌نشانه لا نسلم لا نسلم		گفته‌ای فردا بیایم لطف و نیکویی نمایم
این فریب است و بهانه لا نسلم لا نسلم		گفته‌ای رنجور دارم دل ز غم پرشور دارم
این چنین گو ره روانه لا نسلم لا نسلم		گفت مادر مادرانه چون ببینی دام و دانه
می نمایی سنگ و شانه لا نسلم لا نسلم		گوییم امروز زارم نیت حمام دارم
غیر این عالی ستانه لا نسلم لا نسلم		هر کجا خوانند ما را تا فریبانند ما را
کاین فلان است آن فلانه لا نسلم لا نسلم		بر سر مستان بیایی هر دمی زحمت نمایی
تا درافتی در میانه لا نسلم لا نسلم		گوییم من خواجه تاشم عاقبت اندیش باشم
ای عجوزه بامثانه لا نسلم لا نسلم		رو ترش کرد آن مبرسم تا ز شکل او بترسم
مغلطه است این ای یگانه لا نسلم لا نسلم		دست از خشمم گزیدی گویی از عشقت گزیدم
نیست مکرت را کرانه لا نسلم لا نسلم		جمله را نتوان شمردن شرح یک یک حیله کردن

در جبینش آفتاب و در یمینش جام جام		می خرامد جان مجلس سوی مجلس گام گام
مشنو ای پخته از این پس وعده‌های خام خام		می خرامد بخت ما کو هست نقد وقت ما
ان تعالوا یا کرامی و ادخلوا بین الکرام		جاء نصر الله حقا مستجیبا داعیا
ان عقبا ملتقانا مشعر البیت الحرام		قال ان الله یدعوا اخرجوا من ضیقکم
ور نه هر دم بند باشد هر دو گامی دام دام		ترجمانش این بود کز خود برون آیید زود
بیخودی معنی است معنی باخودی‌ها نام نام		از خودی بیرون رویم آخر کجا در بیخودی
لا کاسم شبه غمد و المسمی کالحسام		ان تکن اسما فاسم بالمسمی مازج
ای درونت خاص خاص و ای برونت عام عام		مجلس خاص اندرآ و عام را وادان ز خاص

پیش من نه دیده‌اش را کامتحان دیده‌ام		هر که گوید کان چراغ دیده‌ها را دیده‌ام
من پس گوش از خجالت تا سحر خاریده‌ام		چشم بد دور از خیالش دوشمان بس لطف کرد
از میان رخت او من نقدها دزدیده‌ام		گر چه او عیار و مکار است گرد خویشتن
زانک دزدی دزدتر از خویشتن بشنیده‌ام		پای از دزدی کشیدم چونک دست از کار شد
من ز بال و پر خود بی‌بال و پر پریده‌ام		جمله مرغان به پر و بال خود پریده‌اند
من به چنگ خود همیشه پرده‌ام بدریده‌ام		من به سنگ خود همیشه جام خود بشکسته‌ام
من ز ابر چشم خود بر کشت جان باریده‌ام		من به ناخن‌های خود هم اصل خود برکنده‌ام
نوبهارت وانماید آنچ من کاریده‌ام		ای سیه دل لاله بر کشتم چرا خندیده‌ای
از درونم جمله خنده وز برون زاریده‌ام		چون بهارم از بهار شمس تبریزی خدیو

صد هزاران محنت و رنج و بلا بشناختم		ای جهان آب و گل تا من تو را بشناختم
این چراگاه خران را من چرا بشناختم		تو چراگاه خرانی نی مقام عیسیی
دست و پایم بسته‌ای تا دست و پا بشناختم		آب شیرینم ندادی تا که خوان گسترده‌ای
دست و پا را برگشایم پاگشا بشناختم		دست و پا را چون نبندی گاهواره ت خواند حق
در هوای آن کسی کز وی هوا بشناختم		چون درخت از زیر خاکی دست‌ها بالا کنم
گفت رستم از صبا تا من صبا بشناختم		ای شکوفه تو به طفلی چون شدی پیر تمام
سوی اصل خویش یازم کاصل را بشناختم		شاخ بالا زان رود زیرا ز بالا آمده‌ست
من نه از جایم کجا را از کجا بشناختم		زیر و بالا چند گویم لامکان اصل من است
چیزها را بین که از ناچیزها بشناختم		نی خمش کن در عدم رو در عدم ناچیز شو

خویش را چون سرکه دیدم در شکر آمیختم		خویش را چون خار دیدم سوی گل بگریختم
ساغری دردی بدم در آب حیوان ریختم		کاسه پرزهر بودم سوی تریاق آمدم
خام دیدم خویش را در پخته‌ای آویختم		دیده پردرد بودم دست در عیسی زدم
شعر گشتم در لطافت سرمه را می بیختم		خاک کوی عشق را من سرمه جان یافتم
من چو بادم تو چو آتش من تو را انگیختم		عشق گوید راست می گویی ولی از خود مبین

بس کن آخر بس کن آخر روستایی نیستم		عشوه دادستی که من در بی‌وفایی نیستم
چون مرا گویی که دربند جدایی نیستم		چون جدا کردی به خنجر عاشقان را بند بند
من ز هر بادی نگردم من هوایی نیستم		من یکی کوهم ز آهن در میان عاشقان
زانک من جان غریبم این سرایی نیستم		من چو آب و روغنم هرگز نیامیزم به کس
خود بگو من کدخدایم من خدایی نیستم		ای در اندیشه فرورفته که آوه چون کنم
غرقه‌ام در بحر و دربند سقایی نیستم		من نگویم چون کنم دریا مرا تا چون برد
هیچ اندربند خویش و خودنمایی نیستم		در غم آنم که او خود را نماید بی‌حجاب

آنک خم را ساخت هم او می شناسد خوی خم		من سر خم را ببستم باز شد پهلوی خم
در میان خم چه باشد آنچ دارد جوی خم		کوزه‌ها محتاج خم و خم‌ها محتاج جو
عالمی زیر و زبر پیچان شده از بوی خم		مستیان بس پدید و خمشان را کس ندید
پس به هر محفل چرا دارند گفت و گوی خم		گر نبودی بوی آن خم در دماغ خاص و عام
شد هزاران ترک و رومی بنده و هندوی خم		بوی خمش خلق را در کوزه فقاع کرد
جادوان را ریش خندی می کند جادوی خم		جادوی بر خم نشیند می دواند شهر شهر
همچنین می رو خراب از بوی خم تا روی خم		در سر خود پیچ ای دل مست و بیخود چون شراب
نزد خم ای جان عمم که منم خالوی خم		تا ببینی ناگهان مستی رمیده از جهان
چون ز شش سو وارهیدی بازیابی سوی خم		روی از آن سو کن کز این سو گفت و گو را راه نیست

پیش آن عید ازل جان بهر قربان می برم		چشم بگشا جان نگر کش سوی جانان می برم
پس چرا این زیره را من سوی کرمان می برم		چون کبوترخانه جان‌ها از او معمور گشت
سوی اصل خویش جان را شاد و خندان می برم		زانک هر چیزی به اصلش شاد و خندان می رود
جان همچون قند را من زیر دندان می برم		زیر دندان تا نیاید قند شیرین کی بود
سوی زرگر اندک اندک زودش از کان می برم		تا که زر در کان بود او را نباشد رونقی
شمع جان را من ورای کفر و ایمان می برم		دود آتش کفر باشد نور او ایمان بود
آفتابی زیر دامن بهر برهان می برم		سوی هر ابری که او منکر شود خورشید را
من ز شرم جان پاکت همچو عمان می برم		شمس تبریز ارمغانم گوهر بحر دل است

از معانی در معانی تا روم من خوشترم		چون ز صورت برتر آمد آفتاب و اخترم
سوی صورت بازنایم در دو عالم ننگرم		در معانی گم شدستم همچنین شیرینتر است
زانک معنی همچو آب و من در او چون شکرم		در معانی می گدازم تا شوم همرنگ او
من از این معنی ز صورت یاد نارم لاجرم		دل نگیرد هیچ کس را از حیات جان خویش
چون گل سرخ لطیف و تازه چون نیلوفرم		می خرامم من به باغ از باغ با روحانیان
خویشتن را بسکلم چون خویشتن را لنگرم		کشتی تن را چو موجم تخته تخته بشکنم
زود از دریا برآید شعله‌های آذرم		ور من از سختی دل در کار خود سستی کنم
زانک گر ز آتش برآیم همچو زر من بفسرم		همچو زر خندان خوشم اندر میان آتشش
تا چه افتد ای برادر از خط او بر سرم		من ز افسونی چو ماری سر نهادم بر خطش
هر صفت گوید درآ این جا که بحر اخضرم		من ز صورت سیر گشتم آمدم سوی صفات
سوی لشکرهای معنی لاجرم سرلشکرم		چون سکندر ملک دارم شمس تبریزی ز لطف

بندها را بردرانم پندها را بشکنم		وقت آن آمد که من سوگندها را بشکنم
همچو شمشیر اجل پیوندها را بشکنم		چرخ بدپیوند را من برگشایم بند بند
پند نپذیرم ز صبر و بندها را بشکنم		پنبه‌ای از لاابالی در دو گوش دل نهم
تا ز شاخی زان شکر این قندها را بشکنم		مهر برگیرم ز قفل و در شکرخانه روم
کی ز چونی برتر آیم چندها را بشکنم		تا به کی از چند و چون آخر ز عشقم شرم باد

نی تو گفتی عالمی در عشق او برهم زنم		نی تو گفتی از جفای آن جفاگر نشکنم
کز پی آن جان و دل این جان و دل را برکنم		نی تو دست او گرفتی عهد کردی دو به دو
سوی بالا بنگر آخر زانک من بر روزنم		نور چشمت چون منم دورم مبین ای نور چشم
سر از این روزن فروکن گر چه من چون سوزنم		ای سررشته طرب‌ها عیسی دوران تویی
نور آن آتش تو باشی دود آن آتش منم		عشق را روز قیامت آتش و دودی بود
همچو لاله من سیه دل صدزبان چون سوسنم		تا نبینم روی چون گلزار آن صد نوبهار
روز بزمت همچو مومم روز رزمت آهنم		شاه شمس الدین تبریزی منت عاشق بسم

عاشقی بس پخته‌ام این ننگ را بر خود نهم		روی نیکت بد کند من نیک را بر بد نهم
ننگ را من بر سر آن عشرت بی‌حد نهم		ننگ عاشق ننگ دارد از همه فخر جهان
حرف‌های علم را بر گردن ابجد نهم		علم چون چادر گشاید در برم گیرد به لطف
تخت خود را من برآرم بر سر فرقد نهم		تاج زرین چون نهد از عاشقی بر فرق من
صورت خود را به پیش صورت احمد نهم		چون در آب زندگانی صورتم پنهان شود
شکر دلخواه را در اشکم کاغذ نهم		نام شمس الدین تبریزی چو بنویسم بدانک

لاجرم رقصان همه شب گرد آن مه پاره‌ایم		ایها العشاق آتش گشته چون استاره‌ایم
بی‌رخ خورشید ما می دانک ما آواره‌ایم		تا بود خورشید حاضر هست استاره ستیر
باده کاری است این جا زانک ما این کاره‌ایم		الصلا ای عاشقان‌هان الصلا این کاریان
کالصلا بیچارگان ما عاشقان را چاره‌ایم		هر سحر پیغام آن پیغامبر خوبان رسد
مصحف معنی تویی ما هر یکی سی پاره‌ایم		نعره لبیک لبیک از همه برخاسته
در میان خون خود چون طفلک خون خواره‌ایم		خونبهای کشتگان چون غمزه خونی اوست
ما چه کوه آهنیم آخر چه سنگ خاره‌ایم		کوه طور از باده‌اش بیخود شد و بدمست شد
گرد خرمنگاه چرخ ار چه که ما سیاره‌ایم		یک جو از سرش نگوییم ار همه جو جو شویم
گر چو عیسی بسته این جسم چون گهواره‌ایم		همچو مریم حامله نور خدایی گشته‌ایم
زانک در صحرای عشقش ما برون باره‌ایم		از درون باره این عقل خود ما را مجو
نفس اماره‌ست و ما اماره اماره‌ایم		عشق دیوانه‌ست و ما دیوانه دیوانه‌ایم
بهر حق یک بارگی ما عاشق یک باره‌ایم		مفخر تبریز شمس الدین تو بازآ زین سفر

عالمی برهم زدیم و چست و بیرون تاختیم		سر قدم کردیم و آخر سوی جیحون تاختیم
گنبدی کردیم و سوی چرخ گردون تاختیم		چون براق عشق عرشی بود زیر ران ما
تا به پیش تخت آن سلطان بی‌چون تاختیم		عالم چون را مثال ذره‌ها برهم زدیم
چونک از شش حد انسان سخت افزون تاختیم		فهم و وهم و عقل انسان جملگی در ره بریخت
سرکش آمد مرکب و از حد مجنون تاختیم		چونک در سینور مجنونان آن لیلی شدیم
بعد از آن مردانه سوی گنج قارون تاختیم		نفس چون قارون ز سعی ما درون خاک شد
ز آنچ ما از نور او در دشت و هامون تاختیم		دشت و هامون روح گیرد گر بیابد ذره‌ای
تا به سوی گنج‌های در مکنون تاختیم		بس صدف‌های چو گوهر زیر سنگی کوفتیم
بوده پروانه نپنداری که اکنون تاختیم		سوی شمع شمس تبریزی به بیشه شیر جان

یار تنهاماندگان را دم به دم می خواندیم		چون همه یاران ما رفتند و تنها ماندیم
ما خیال یار خود را پیش خود بنشاندیم		جمله یاران چون خیال از پیش ما برخاستند
ساعتی زیر درختش میوه می افشاندیم		ساعتی از جوی مهرش آب بر دل می زدیم
ساعتی از شکر او ما مگس می راندیم		ساعتی می کرد بر ما شکر و گوهر نثار
چون خیال او برون شد ما در این درماندیم		چون خیال او درآمد بر درش دربان شدیم

جمع مستان را بخوان تا باده‌ها با هم خوریم		این چه کژطبعی بود که صد هزاران غم خوریم
با جنید و بایزید و شبلی و ادهم خوریم		باده‌ای کابرار را دادند اندر یشربون
مرگ نبود عاشقان را تا غم ماتم خوریم		ابر نبود ماه ما را تا جفای شب کشیم
زخم بر رستم زنیم و زخم از رستم خوریم		نفس ماده کیست تا ما تیغ خود بر وی زنیم
خالق آورده‌ست ما را تا که ما عالم خوریم		بود مردم خوار عالم خلق عالم را بخورد
ما از آن زیرکتریم ای خوش پسر که دم خوریم		این جهان افسونگرست و وعده فردا دهد
ور ز آدم زاده‌ایم آن باده با آدم خوریم		گر پری زادیم شب جمعیت پریان بود
گه از آن دف نعره و فریاد زیر و بم خوریم		گه از آن کف گوهر هستی و سرمستی بریم
هیچ دریا کم شود زان رو که بیش و کم خوریم		ماهییم و ساقی ما نیست جز دریای عشق
گر چو خورشید آب‌ها را جمله بی‌اشکم خوریم		گه چو گردون از مه و خورشید اشکم پر کنیم
لاجرم در دور تو باده به جام جم خوریم		شمس تبریزی تو سلطانی و ما بنده توییم

دیده از روی نگارینش نگارستان کنیم		ای خوشا روزا که ما معشوق را مهمان کنیم
ز آفتاب روی او آن درد را درمان کنیم		گر ز داغ هجر او دردی است در دل‌های ما
پیش مشک افشان او شاید که جان قربان کنیم		چون به دست ما سپارد زلف مشک افشان خویش
میل دارد تا که ما دل را در او پیچان کنیم		آن سر زلفش که بازی می کند از باد عشق
ما به فرمان دل او هر چه گوید آن کنیم		او به آزار دل ما هر چه خواهد آن کند
جان و دل خدمت دهیم و خدمت سلطان کنیم		این کنیم و صد چنین و منتش بر جان ماست
ذره‌های خاک خود را پیش او رقصان کنیم		آفتاب رحمتش در خاک ما درتافته‌ست
چشم‌های خیره را در روی او تابان کنیم		ذره‌های تیره را در نور او روشن کنیم
در کف موسی عشقش معجز ثعبان کنیم		چوب خشک جسم ما را کو به مانند عصاست
کاین چنین فرعون را ما موسی عمران کنیم		گر عجب‌های جهان حیران شود در ما رواست
یا برای روز پنهان نیمه را پنهان کنیم		نیمه‌ای گفتیم و باقی نیم کاران بو برند

گرم در کار آمدم موقوف مطرب نیستم		چون بدیدم صبح رویت در زمان برخیستم
گه سجودش می کنم گاهی به سر می ایستم		همچو سایه در طوافم گرد نور آفتاب
جمله فرعونم چو هستم چون نیم موسیستم		گه درازم گاه کوته همچو سایه پیش نور
در کف موسی عصا گاهی و گه افعیستم		من میان اصبعین حکم حقم چون قلم
عقل را باشد عصا یعنی که من اعمیستم		عشق را اندیشه نبود زانک اندیشه عصاست
بر سر ره منتظر موقوف یک آریستم		روح موقوف اشارت می بنالد هر دمی
چون در این جا بی‌قرارم آخر از جاییستم		چون از این جا نیستم این جا غریبم من غریب

در درون ساغرش چشمه خوری را یافتم		از شهنشه شمس دین من ساغری را یافتم
شکر ایزد را که من زین دلبری را یافتم		تابش سینه و برت را خود ندارد چشم تاب
آنک گوید در دو کونش هم سری را یافتم		میرداد قهر چون ماری فروکوبد سرش
در درون مشک رفتم عنبری را یافتم		چون درون طره‌اش دریافتم دل را عجب
می پرد پرک زنان که شکری را یافتم		گر ببینی طوطی جان مرا گرد لبش
عاشقی مستی جوانی می خوری را یافتم		گر بپرسندت حکایت کن که من بر جام لعل
می کشانش روسیه که منکری را یافتم		گر کسی منکر شود تو گردن او را ببند
گو میان مشک و عنبر مجمری را یافتم		در میان طره‌اش رخسار چون آتش ببین
گو که در خورشید از رحمت دری را یافتم		چون گشاید لعل را او تا نثار در کند
هست بی‌پایان در آن سرها سری را یافتم		چون دکان سرپزان سرها و دل‌ها پیش او
من برون از هر دو عالم منظری را یافتم		چون نگه کردم سر من بود پر از عشق او
گاو جستم من ز ثور و خود خری را یافتم		من به برج ثور دیدم منکر آن آفتاب
ترک آن کردم چو بی‌صف صفدری را یافتم		من صف رستم دلان جستم بدیدم شاه را
پس ز جان بر کشتی خود لنگری را یافتم		من همی‌کشتی سوی تبریز راندم می نرفت

یار آمد در میان ما از میان برخاستیم		بار دیگر از دل و از عقل و جان برخاستیم
بی‌نشان را یافتیم و از نشان برخاستیم		از فنا رو تافتیم و در بقا دربافتیم
از زمان و از زمین و آسمان برخاستیم		گرد از دریا برآوردیم و دود از نه فلک
نی غلط گفتم ز راه و راهبان برخاستیم		هین که مستان آمدند و راه را خالی کنید
خاست افغان از دل و ما چون فغان برخاستیم		آتش جان سر برآورد از زمین کالبد
باده افزون کن که ما با کم زنان برخاستیم		کم سخن گوییم وگر گوییم کم کس پی برد
شکر کاندر نیستی ما پهلوان برخاستیم		هستی است آن زنان و کار مردان نیستی است

گر تو خواهی تا عجب گردی عجایب دان صیام		می بسازد جان و دل را بس عجایب کان صیام
دانک اسب تازی تو هست در میدان صیام		گر تو را سودای معراج است بر چرخ حیات
چونک بهر دیده دل کوری ابدان صیام		هیچ طاعت در جهان آن روشنی ندهد تو را
خاص شد بهر کمال معنی انسان صیام		چونک هست این صوم نقصان حیات هر ستور
پس مهیا کرد بهر مطبخ ایشان صیام		چون حیات عاشقان از مطبخ تن تیره بود
بر دل و جان و جا خون خواره شیطان صیام		چیست آن اندر جهان مهلکتر و خون ریزتر
چیست پیش حضرت درگاه این سلطان صیام		خدمت خاص نهانی تیزنفع و زودسود
آنچ کرد اندر دل و جان‌های مشتاقان صیام		ماهی بیچاره را آب آن چنان تازه نکرد
هست بهتر از حیات صد هزاران جان صیام		در تن مرد مجاهد در ره مقصود دل
لیک والله هست از آن‌ها اعظم الارکان صیام		گر چه ایمان هست مبنی بر بنای پنج رکن
چون شب قدر مبارک هست خود پنهان صیام		لیک در هر پنج پنهان کرده قدر صوم را
لعل گرداند چو خورشیدش درون کان صیام		سنگ بی‌قیمت که صد خروار از او کس ننگرد
چیره گرداند تو را بر بیشه شیران صیام		شیر چون باشی که تو از روبهی لرزان شوی
نیست اندر طالع جمع شکم خواران صیام		بس شکم خاری کند آن کو شکم خواری کند
می نهد بر تارک سرهای مختاران صیام		خاتم ملک سلیمان است یا تاجی که بخت
زانک می بنشاندت بر خوان الرحمان صیام		خنده صایم به است از حال مفطر در سجود
همچو حمامت بشوید از همه خذلان صیام		در خورش آن بام تون از تو به آلایش بود
نور گرداند چو ماهت در همه کیوان صیام		شهوت خوردن ستاره نحس دان تاریک دل
تن چو حیوان است مگذار از پی حیوان صیام		هیچ حیوانی تو دیدی روشن و پرنور علم
تا درون جان ببینی شکر ارزان صیام		شهوت تن را تو همچون نیشکر درهم شکن
سوی بحرت آورد چون سیل و چون باران صیام		قطره‌ای تو سوی بحری کی توانی آمدن
زانک هست آرامگاه مرد سرگردان صیام		پای خود را از شرف مانند سر گردان به صوم
دست و پایی زن که بفروشم چنین ارزان صیام		خویشتن را بر زمین زن در گه غوغای نفس
لرز بر وی افکند چون بر گل لرزان صیام		گر چه نفست رستمی باشد مسلط بر دلت
هست آن ظلمت به نزد عقل هشیاران صیام		ظلمتی کز اندرونش آب حیوان می زهد
هست سر نور پاک جمله قرآن صیام		گر تو خواهی نور قرآن در درون جان خویش
مر تو را همکاسه گرداند بدان پاکان صیام		بر سر خوان‌های روحانی که پاکان شسته اند
روز عید وصل شه را ساخته قربان صیام		روزه چون روزت کند روشن دل و صافی روان
چون حرام است و نشاید پیش غمناکان صیام		در صیام ار پا نهی شادی کنان نه با گشاد
هر که در سر افکند ماننده دامان صیام		زود باشد کز گریبان بقا سر برزند

گرم در کار آمدم موقوف مطرب نیستم		چونک در باغت به زیر سایه طوبیستم
گه سجودش می کنم گاهی به سر می ایستم		همچو سایه بر طوافم گرد نور آفتاب
جمله فرعونم چو هستم چون نیم موسیستم		گه درازم گاه کوته همچو سایه پیش نور
در کف موسی عصا گاهی و گه افعیستم		من میان اصبعین حکم حقم چون قلم
عقل را باشد عصا یعنی که من اعمیستم		عشق را اندیشه نبود زانک اندیشه عصاست
بر سر ره منتظر موقوف یک آریستم		روح موقوف اشارت می بنالد هر دمی
چون در این جا بی‌قرارم آخر از جاییستم		چون از این جا نیستم این جا غریبم من غریب

بده ای حاتم عالم قدح زفت به دستم		بده آن باده دوشین که من از نوش تو مستم
دل من مشکن اگر نه قدح و شیشه شکستم		ز من ای ساقی مردان نفسی روی مگردان
کف صد پای برهنه من از آن شیشه بخستم		قدحی بود به دستم بفکندم بشکستم
می من نیست ز شیره ز چه رو شیشه پرستم		تو بدان شیشه پرستی که ز شیشه است شرابت
که سر غصه بریدم ز غم و غصه برستم		بکش ای دل می جانی و بخسب ایمن و فارغ
من بیچاره کجایم نه به بالا نه به پستم		دل من رفت به بالا تن من رفت به پستی
ز بلی چون بشکیبم من اگر مست الستم		چه خوش آویخته سیبم که ز سنگت نشکیبم
تو مرا نیز از او پرس که گوید چه کسستم		تو ز من پرس که این عشق چه گنج است و چه دارد
بجه از جوی و مرا جو که من از جوی بجستم		به لب جوی چه گردی بجه از جوی چو مردی
چو بخوردی تو بخوردم چو نشستی تو نشستم		فلئن قمت اقمنا و لئن رحت رحلنا
دهل خویش چو پرچم به سر نیزه ببستم		منم آن مست دهلزن که شدم مست به میدان
چو ز هستی برهیدم چه کشی باز به هستم		چه خوش و بیخود شاهی هله خاموش چو ماهی

بده ای حاتم مستان قدح زفت به دستم		بزن آن پرده نوشین که من از نوش تو مستم
که من از عربده ناگه قدحی چند شکستم		هله ای سرده مستان به غضب روی مگردان
بشکن شیشه هستی که چو تو نیست پرستم		چه کم آید قدح آن را که دهد بیست سبوکش
چو شدم مست ببینی چه کسستم چه کسستم		تو مپرسم که کیی تو بده آن ساغر شش سو
دگرم خیره چه جویی که من از جوی تو جستم		چو من از باده پرستی شده‌ام غرقه مستی
که رگ غصه بریدم ز غم و غصه برستم		بده ای خواجه بابا مکن امروز محابا
چو بخوردی تو بخوردم چو نشستی تو نشستم		چو منم سایه حسنت بکنم آنچ بکردی
دهل خویش چو پرچم به سر نیزه ببستم		منم آن مست دهلزن که شدم مست به میدان
چو رهیدیم ز هستی تو مکن باز به هستم		خمش ار فانی راهی که فنا خامشی آرد

دغل و عشوه که دادی به دل پاک بخوردم		هله دوشت یله کردم شب دوشت یله کردم
تو گر از عهد بگردی من از آن عهد نگردم		بده امشب هم از آنم نخورم عشوه من امشب
به دم گرم بپرسی چو شنیدی دم سردم		چو همه نور و ضیایی به دل و دیده درآیی
چه کنم چاره چه دارم به کفت مهره نردم		نفسی شاخ نباتم نفسی پیش تو ماتم
چو روی راه سواره ز پی اسب تو گردم		چو روی مست و پیاده قدمت را همه فرشم
تو مرا گول گرفتی که سلیمم سره مردم		مکن ای جان همه ساله تو به فردام حواله
که دل سنگ بسوزد چو شود واقف دردم		خود اگر گول و سلیمم تو روا داری و شاید
که نهی چهره سرخت نفسی بر رخ زردم		به خدا کت نگذارم کم از این نیز نباشد
به یکی بوسه ز شادی دو جهان را بنوردم		وگر از لطف درآیی که بر این هم بفزایی
تو گمان داشتی ای جان که مگر رفتم و مردم		فعلاتن فعلاتن فعلاتن فعلاتن

شکم ار زار بگرید من عیار بخندم		ز فلک قوت بگیرم دهن از لوت ببندم
سوی بالا بپریدم که من از چرخ بلندم		مثل بلبل مستم قفس خویش شکستم
همگی غرق جنونم همگی سلسله مندم		نه چنان مست و خرابم که خورد آتش و آبم
خر اگر مرد بر او گو که بر این پشت سمندم		کله ار رفت بر او گو نه کلم سلسله مویم
چو تویی خویش من ای جان پی این خویش پسندم		همه پرباد از آنم که منم نای و تو نایی
ز پی آب حیات تو بسی جوی بکندم		ز پی قند و نبات تو بسی طبله شکستم
اگرم پاک بسوزی سزد ایرا که سپندم		چو تویی روح جهان را جهت چشم بدان را
نه از آن عید بخندم نه از این عود برندم		اگر از سوز چو عودم وگر از ساز چو عیدم
خبرم نیست که چونم نظرم نیست که چندم		سر سودای تو دارم سر اندیشه نخارم
که اگر روترشم من نه همان شهدم و قندم		ترشی نیست در آن خد ترش او کرد به قاصد
وگر از دست تو آید نکند زهر گزندم		چو دلم مست تو باشد همه جان‌هاست غلامم
سوی آن قلعه عالی تو برانداز کمندم		طرف سدره جان را تو فروکش به کفم نه
چو فزون خرج کنم من نه فزون دخل دهندم		نه بر این دخل بچفسم نه از این چرخ بترسم

گه از آن سوی کشندم گه از این سوی کشندم		چه کسم من چه کسم من که بسی وسوسه مندم
قدر از بام درافتد چو در خانه ببندم		ز کشاکش چو کمانم به کف گوش کشانم
به نحوسیش بگریم به سعودیش بخندم		مگر استاره چرخم که ز برجی سوی برجی
نفسی همتک بادم نفسی من هلپندم		به سما و به بروجش به هبوط و به عروجش
ز چه اصلم ز چه فصلم به چه بازار خرندم		نفسی آتش سوزان نفسی سیل گریزان
نفسی غرق فراقم نفسی راز تو رندم		نفسی فوق طباقم نفسی شام و عراقم
نفسی یوسف چاهم نفسی جمله گزندم		نفسی همره ماهم نفسی مست الهم
نفسی زین دو برونم که بر آن بام بلندم		نفسی رهزن و غولم نفسی تند و ملولم
که من از سلسله جستم وتد هوش بکندم		بزن ای مطرب قانون هوس لیلی و مجنون
چه شود ای شه خوبان که کنی گوش به پندم		به خدا که نگریزی قدح مهر نریزی
که شد این بزم منور به تو ای عشق پسندم		هله ای اول و آخر بده آن باده فاخر
که بدان ارزد چاکر که از آن باده دهندم		بده آن باده جانی ز خرابات معانی
که نمی‌یابد میدان بگو حرف سمندم		بپران ناطق جان را تو از این منطق رسمی

دو جهان را و نهان را همه از کار برآرم		چو یکی ساغر مردی ز خم یار برآرم
ز دل خاره و مرمر دم اقرار برآرم		ز پس کوه برآیم علم عشق نمایم
من دیوانه بی‌دل به یکی بار برآرم		ز تک چاه کسی را تو به صد سال برآری
ز کمرگاه منافق سر زنار برآرم		چو از آن کوه بلندم کمر عشق ببندم
سر و دل زان بنهادم که سر از یار برآرم		بر من نیست من و ما عدمم بی‌سر و بی‌پا
به میان دست نباشد در و دیوار برآرم		به تو دیوار نمایم سوی خود در بگشایم
که من از هر سر مویی سر و دستار برآرم		تا چه از کار فزایی سر و دستار نمایی
که من از جانب مغرب مه انوار برآرم		تو ز بی‌گاه چه لنگی ز شب تیره چه ترسی
که دو صد رایت ایمان سوی تاتار برآرم		تو ز تاتار هراسی که خدا را نشناسی
زره جنگ بپوشم صف پیکار برآرم		هله این لحظه خموشم چو می عشق بنوشم
که هیاهوی و فغان از سر بازار برآرم		هله شمس الحق تبریز ز فراق تو چنانم

که بر آن کس که نه عاشق به جز انکار ندارم		منم آن عاشق عشقت که جز این کار ندارم
گل هر باغ نبویم سر هر خار ندارم		دل غیر تو نجویم سوی غیر تو نپویم
به تو دل گفت که ای جان چو تو دلدار ندارم		به تو آوردم ایمان دل من گشت مسلمان
جز یک جان که تویی آن به کس اقرار ندارم		چو تویی چشم و زبانم دو نبینم دو نخوانم
جهت رزق چه کوشم نه که ادرار ندارم		چو من از شهد تو نوشم ز چه رو سرکه فروشم
بخورم سیر بر این خوان سر ناهار ندارم		ز شکربوره سلطان نه ز مهمانی شیطان
رخ چون زر بنگر گر زر بسیار ندارم		نخورم غم نخورم غم ز ریاضت نزنم دم
به چه دل غم خورم آخر دل غمخوار ندارم		نخورد خسرو دل غم مگر الا غم شیرین
ز سخن گفتن باطن دل گفتار ندارم		پی هر خایف و ایمن کنمی شرح ولیکن
که من از چون و چگونه دگر آثار ندارم		تو که بی‌داغ جنونی خبری گوی که چونی
سر این ماه شبستان سپهدار ندارم		چو ز تبریز برآمد مه شمس الحق و دینم

من و بالای مناره که تمنای تو دارم		مکن ای دوست غریبم سر سودای تو دارم
سر خود نیز نخارم که تقاضای تو دارم		ز تو سرمست و خمارم خبر از خویش ندارم
که در این آینه دل رخ زیبای تو دارم		دل من روشن و مقبل ز چه شد با تو بگویم
همه موجم همه جوشم در دریای تو دارم		مکن ای دوست ملامت بنگر روز قیامت
به شکر داروی من کن چه که صفرای تو دارم		مشنو قول طبیبان که شکر زاید صفرا
که چو تو همره ماهم بر و پهنای تو دارم		هله ای گنبد گردون بشنو قصه‌ام اکنون
خبرش نیست که پنهان چه تماشای تو دارم		بر دربان تو آیم ندهد راه و براند
ستر الله علینا چه علالای تو دارم		ز درم راه نباشد ز سر بام و دریچه
چو دفم می زن بر رو دف و سرنای تو دارم		هله دربان عوان خو مدهم راه و سقط گو
بزن و تجربه می کن همه هیهای تو دارم		چو دف از سیلی مطرب هنرم بیش نماید
به دلم حکم کی دارد دل گویای تو دارم		هله زین پس نخروشم نکنم فتنه نجوشم

من از آن خارکشانم که شود خار حریرم		منم آن کس که نبینم بزنم فاخته گیرم
همه اشکال فلک را به یکایک بپذیرم		به کی مانم به کی مانم که سطرلاب جهانم
چو علمدار برآمد برهاند ز زحیرم		ز پس کوه معانی علم عشق برآمد
ز ضرر گر بگریزم تو یقین دان که ضریرم		ز سحر گر بگریزم تو یقین دان که خفاشم
چو دهانم نپذیرد به خدا خام و خمیرم		چو ز بادی بگریزم چو خسم سخره بادم
که نیندیشد و گوید که چه میرم که بمیرم		نه چو خورشید جهانم شه یک روزه فانی
نه چو مریخ سلح کش نه چو مه نیمه و زیرم		نه چو گردون نه چو چرخم نه چو مرغم نه چو فرخم
بر خلق ابن قلیلم بر تو ابن کثیرم		چو منی خوار نباشد که تویی حافظ و یارم
بدو صد عیب بلنگم که خرد جز تو امیرم		هنر خویش بپوشم ز همه تا نخرندم
نه چون یوزان خسیسم که بود طعمه پنیرم		نخورم جز جگر و دل که جگرگوشه شیرم
ز خطر زان نگریزم که در این ملک خطیرم		ز شرر زان نگریزم که زرم نی زر قلبم
تو بیا کآب حیاتی که ز تو نیست گزیرم		همگان مردنیانند نمایند و نپایند
تو مرا گنج عطایی که نهی نام فقیرم		تو مرا جان بقایی که دهی جام حیاتم
که کهم من نه صدایم قلمم من نه صریرم		هله بس کن هله بس کن کم آواز جرس کن
همه می گوی و مزن دم ز شهنشاه شهیرم		فعلاتن فعلاتن فعلاتن فعلاتن

وگر از من طلبی جان نستیزم نستیزم		به خدا کز غم عشقت نگریزم نگریزم
هله تا روز قیامت نه بنوشم نه بریزم		قدحی دارم بر کف به خدا تا تو نیایی
به خدا بی‌رخ و زلفت نه بخسبم نه بخیزم		سحرم روی چو ماهت شب من زلف سیاهت
که من از نسل خلیلم که در این آتش تیزم		ز جلال تو جلیلم ز دلال تو دلیلم
چو نماز است و چو روزه غم تو واجب و ملزم		بده آن آب ز کوزه که نه عشقی است دوروزه
اگرش آب دهد یم شود او کنده هیزم		به خدا شاخ درختی که ندارد ز تو بختی
که در آن صدر معلا چو تویی نیست ملازم		بپر ای دل سوی بالا به پر و قوت مولا
تو شب و روز مهیا چو فلک جازم و حازم		همگان وقت بلاها بستایند خدا را
چه کنم رشک نخواهد که من آن غالیه بیزم		صفت مفخر تبریز نگویم به تمامت

ز تف آتش عشقت من دلسوز خموشم		بزن آن پرده دوشین که من امروز خموشم
ز کله چشم فرازم ز کله دوز خموشم		منم آن باز که مستم ز کله بسته شدستم
چو دل افروخته گشتم ز دلفروز خموشم		ز نگار خوش پنهان ز یکی آتش پنهان
سخن فاش چه گویم که ز مرموز خموشم		چو بدیدم که دهانم شد غماز نهانم
ز رهش گویم لیکن ز قلاووز خموشم		به ره عشق خیالش چو قلاووز من آمد
ز غم ار ناله برآرم ز غم آموز خموشم		ز غم افروخته گشتم به غم آموخته گشتم

نه از اینم نه از آنم من از آن شهر کلانم		من اگر دست زنانم نه من از دست زنانم
نه خمیرم نه خمارم نه چنینم نه چنانم		نه پی زمر و قمارم نه پی خمر و عقارم
نه ز خاکم نه ز آبم نه از این اهل زمانم		من اگر مست و خرابم نه چو تو مست شرابم
که من از جمله عالم به دو صد پرده نهانم		خرد پوره آدم چه خبر دارد از این دم
که از این ظاهر و باطن نه پذیرم نه ستانم		مشنو این سخن از من و نه زین خاطر روشن
برم از من که بسوزی که زبانه‌ست زبانم		رخ تو گر چه که خوب است قفس جان تو چوب است
حذر از تیر خدنگم که خدایی است کمانم		نه ز بویم نه ز رنگم نه ز نامم نه ز ننگم
نه دم و دام ستانم هله ای بخت جوانم		نه می خام ستانم نه ز کس وام ستانم
به روان همه مردان که روان است روانم		چو گلستان جنانم طربستان جهانم
به گلستان حقایق گل صدبرگ فشانم		شکرستان خیالت بر من گلشکر آرد
ز سر پا بنشانم که ز داغت به نشانم		چو درآیم به گلستان گل افشان وصالت
چو دهانم بگرفتی به درون رفت بیانم		عجب ای عشق چه جفتی چه غریبی چه شگفتی
همه اسرار سخن را به نهایت برسانم		چو به تبریز رسد جان سوی شمس الحق و دینم

چو برویید نباتش چو شکر بست زبانم		ز یکی پسته دهانی صنمی بسته دهانم
که از او من تن خود را ز شکر بازندانم		همه خوبی قمر او همه شادی است مگر او
صنما شاه جهانی ز تو من شاد جهانم		تو چه پرسی که کدامی تو در این عشق چه نامی
چو بدیدم که تو جانی مثل جان پنهانم		چو قدح ریخته گشتم به تو آمیخته گشتم
که من اندر طلب خود سر انگشت گزانم		وگرم هست اگر من بنه انگشت تو بر من
چو مرا برد به نارم دو چو خود بازستانم		چو از او در تک و تابم ز پیش سخت شتابم
چه شد ار بهر شکارت شکند تیر و کمانم		چو شکرگیر تو گشتم چو من از تیر تو گشتم
به تو افتاد محبت تو شدی جان و روانم		چو صلاح دل و دین را مه خورشید یقین را

تویی آرام دل من مبر ای دوست قرارم		بت بی‌نقش و نگارم جز تو یار ندارم
هوسی نیست جز اینم جز از این کار ندارم		ز جفای تو حزینم جز عشقت نگزینم
تو مرا پشت و پناهی ز تو آراسته کارم		تو به رخسار چو ماهی چه لطیفی و چه شاهی
که در این عهد چو تیرم که بر این چنگ چو تارم		جز عشقت نپذیرم جز زلف تو نگیرم
ز طرب چشمه روان کن به سوی باغ و بهارم		تن ما را همه جان کن همه را گوهر کان کن

به لب چشمه حیوان بکشم پای بمیرم		علم عشق برآمد برهانم ز زحیرم
چو قضا حکم روانم نه امیرم نه وزیرم		به که مانم به که مانم که سطرلاب جهانم
تو اگر جان منستی نپذیرم نپذیرم		بروی ای عالم هستی همه را پای ببستی

بشکست جام توبه چو شراب عشق خوردم		تو گواه باش خواجه که ز توبه توبه کردم
که به گرد عهد و توبه نروم دگر نگردم		به جمال بی‌نظیرت به شراب شیرگیرت
که نه سخره جهانم نه زبون سرخ و زردم		به لب شکرفشانت به ضمیر غیب دانت
که هزارساله ره من ز ورای گرم و سردم		به رخ چو آفتابت به حلاوت خطابت
که به جز تو کس نداند که کیم چگونه مردم		به هوای همچو رخشت به لوای روح بخشت
که سجل آسمان را به فر تو درنوردم		به سعادت صباحت به قیامت صبوحت
چو کسی ترش درآید دهدش ز درد در دم		هله ای شه مخلد تو بگو به ساقی خود
که در این مقام عشرت من از آن جمع فردم		هله تا دوی نباشد کهن و نوی نباشد
که ز مستی و خرابی برهد ز عکس و طردم		بدهش از آن رحیقی که شود خوشی عشیقی
خوش و پاک بازآید به سوی بساط نردم		نه در او حسد بماند نه غم جسد بماند
نه نصیبه جو نه بهره که ببردم و نبردم		به صفا مثال زهره به رضا به سان مهره
که در این قمارخانه چو گواه بی‌نبردم		بپریده از زمانه ز هوای دام و دانه
که نه بلبلم نه طوطی همه قند و شاخ وردم		پس از این خموش باشم همه گوش و هوش باشم

من از این هوس چنانم که ز خود خبر ندارم		هوسی است در سر من که سر بشر ندارم
من از او به جز جمالش طمعی دگر ندارم		دو هزار ملک بخشد شه عشق هر زمانی
چه شد ار کله بیفتد چه غم ار کمر ندارم		کمر و کلاه عشقش به دو کون مر مرا بس
که ز روز و شب گذشتم خبر از سحر ندارم		سحری ببرد عشقش دل خسته را به جایی
که سپهر و ماه گوید که چنین سفر ندارم		سفری فتاد جان را به ولایت معانی
تو گمان مبر که از وی دل پرگهر ندارم		ز فراق جان من گر ز دو دیده در فشاند
که نگفت عذر روزی که برو شکر ندارم		چه شکرفروش دارم که به من شکر فروشد
دو جهان به هم برآید سر شور و شر ندارم		بنمودمی نشانی ز جمال او ولیکن
بنهم به شکر این سر که به غیر سر ندارم		تبریز عهد کردم که چو شمس دین بیاید

نه شبم نه شب پرستم که حدیث خواب گویم		چو غلام آفتابم هم از آفتاب گویم
پنهان از او بپرسم به شما جواب گویم		چو رسول آفتابم به طریق ترجمانی
بگریزم از عمارت سخن خراب گویم		به قدم چو آفتابم به خرابه‌ها بتابم
به میانه قشورم همه از لباب گویم		به سر درخت مانم که ز اصل دور گشتم
من اگر خراب و مستم سخن صواب گویم		من اگر چه سیب شیبم ز درخت بس بلندم
خجلم ز خاک کویش که حدیث آب گویم		چو دلم ز خاک کویش بکشیده است بویش
تو روا مبین که با تو ز پس نقاب گویم		بگشا نقاب از رخ که رخ تو است فرخ
تو چو لطف شیشه گیری قدح و شراب گویم		چو دلت چو سنگ باشد پر از آتشم چو آهن
به دو چشم ناودانی صفت سحاب گویم		ز جبین زعفرانی کر و فر لاله گویم
نه به شب طلوع سازم نه ز ماهتاب گویم		چو ز آفتاب زادم به خدا که کیقبادم
به شکایت اندرآیم غم اضطراب گویم		اگرم حسود پرسد دل من ز شکر ترسد
بر خارجی چگونه غم بوتراب گویم		بر رافضی چگونه ز بنی قحافه لافم
چو خطیب خطبه خواند من از آن خطاب گویم		چو رباب از او بنالد چو کمانچه رو درافتم
دل تو بسوزد ار من ز دل کباب گویم		به زبان خموش کردم که دل کباب دارم

صنما چه می شتابی که بکشتی از شتابم		تو ز من ملول گشتی که من از تو ناشتابم
صنما چه زودسیری که ز سیریت خرابم		تو رئیسی و امیری دم و پند کس نگیری
که نه سیخ سوزد ای جان نه تبه شود کبابم		چه شود اگر زمانی بدهی مرا امانی
نشود دلم نمازی چو ببرد یار آبم		چه شود اگر بسازی نشتابی و نتازی
ز کف جز تو ساقی ندهد طرب شرابم		تو چه عاشق فراقی چه ملولی و چه عاقی
چو نهان شد آفتابم به دو دیده چون سحابم		بتپد دلم که ناگه برود به حجره آن مه
چه کنم وفا ندارد به طلوع آفتابم		به کمی چو ذره‌هایم من اگر گشاده پایم
تو هر آنچ پیشم آری چه کنم که برنتابم		عجب آسمان چه بارد که زمین مطیع نبود
چو تویی اگر بجویم به چراغ‌ها نیابم		تو چو من اگر بجویی به شمار خاک یابی
که سجود توست جانا دعوات مستجابم		نفسی وجود دارم که تو را سجود آرم
دل خود چگونه شویم چو ببرد هجرت آبم		تو بگفتیم که دل را ز جهانیان فروشو
که ز رشک دل کبابم و به اشک چون سحابم		صنما چو من کم آید به کمی و جان سپاری
به بدل تویی بهشتم به عمل تویی ثوابم		به سحر تویی صبوحم به سفر تویی فتوحم
من خسته از ستیزت به نفیر چون ربابم		تو چو بوبک ربابی به ستیزه تن زدستی
مگر احمقم گرفتی که سکوت شد جوابم		تو نه آن شکرجوابی که جواب من نیایی

پی من تصوری را که بکرد هم بدیدم		هذیان که گفت دشمن به درون دل شنیدم
نگزم چو سگ من او را لب خویش را گزیدم		سگ او گزید پایم بنمود بس جفایم
چه بدین تفاخر آرم که به راز او رسیدم		چو به رازهای فردان برسیده‌ام چو مردان
که به قصد کزدمی را سوی پای خود کشیدم		همه عیب از من آمد که ز من چنین فن آمد
من از این بلیس ناکس به خدا که نابدیدم		چو بلیس کو ز آدم بندید جز که نقشی
چو گزید مار رانم ز سیه رسن رمیدم		برسان به همدمانم که من از چه روگرانم
ز رهی که کس نداند به ضمیرشان دویدم		خمشان بس خجسته لب و چشم برببسته
ز خزینه‌های دل‌ها زر و نقره برگزیدم		چو ز دل به جانب دل ره خفیه است و کامل
ز ضمیر همچو گلشن گل و یاسمن بچیدم		به ضمیر همچو گلخن سگ مرده درفکندم
به بهینه پرده آن را چو نساج برتنیدم		بد و نیک دوستان را به کنایت ار بگفتم
ز مهابت دل او به مثال دل طپیدم		چو دلم رسید ناگه به دلی عظیم و آگه
پس کار خویشتن رو که نه شیخ و نه مریدم		چو به حال خویش شادی تو به من کجا فتادی
ز در خودم برون ران که نه قفل و نه کلیدم		به سوی تو ای برادر نه مسم نه زر سرخم
اگرم به یاد بودی به خدا نمی‌چخیدم		تو بگیر آن چنانک بنگفتم این سخن هم

سر مست گفته باشد من از این خبر ندارم		خبری اگر شنیدی ز جمال و حسن یارم
نه چنان دکان فروشم که دکان نو برآرم		شب و روز می بکوشم که برهنه را بپوشم
به میان شهر گردان که خمار شهریارم		علمی به دست مستی دو هزار مست با وی
چه شکار گیرم آن جا که شکار آن شکارم		به چه میخ بندم آن را که فقاع از او گشاید
فر و نور مه بگوید که من اندر این غبارم		دهلی بدین عظیمی به گلیم درنگنجد
که نهان شدم من این جا مکنید آشکارم		به سر مناره اشتر رود و فغان برآرد
که مناره‌هاست فانی و ابدی است این منارم		شتر است مرد عاشق سر آن مناره عشق است
به بهار سر برآرد که من آن قمرعذارم		تو پیازهای گل را به تک زمین نهان کن
به میان دور ما آ که غلام این دوارم		سر خنب چون گشادی برسان وظیفه‌ها را
پی سیب توست ای جان که چو برگ بی‌قرارم		پی جیب توست این جا همه جیب‌ها دریده
به شراب اختیاری که رباید اختیارم		همه را به لطف جان کن همه را ز سر جوان کن
هله ای تو اصل اصلم به تو است هم مطارم		همه پرده‌ها بدران دل بسته را بپران
که درآید آفتابش به وصال در کنارم		به خدا که روز نیکو ز بگه بدید باشد
بر شاهدان گلشن چو رسید نوبهارم		تو خموش تا قرنفل بکند حکایت گل

ز تو درشکست عهدم ز تو باد شد قرارم		دو هزار عهد کردم که سر جنون نخارم
بروم که کدخدایم غله بدروم بکارم		ز ره زیاده جویی به طریق خیره رویی
من بوالفضول معجب تو بگو که بر چه کارم		همه حل و عقد عالم چو به دست غیب آمد
سگ لنگ را بگوید که برس بدان شکارم		چو قضا به سخره خواهد که ز سبلتی بخندد
بهل اختیار خود را تو به پیش اختیارم		چو بر اوش رحم آید خبرش کند که بنشین
همه صیدهای جان را به نثار بر تو بارم		اگرت شکار باید ز منت شکار خوشتر
نه نظیر من جمالی چه غریب و ندره یارم		نه ز دام من ملالی نه ز جام من وبالی
بپرد کبوتر دل سوی اولین مطارم		خمش ار دگر بگویم ز مقالت خوش او
رخ شمس از او منور به فراز سبز طارم		تبریز و شمس دین شد سبب فروغ اختر

نبود شبی که آیم ز میان کار گویم		فلکا بگو که تا کی گله‌های یار گویم
بجهم از این میان و سخن و کنار گویم		ز میان او مقامم کمر است و کوه و صحرا
برهم ز خار چون گل سخن از عذار گویم		ز فراق گلستانش چو در امتحان خارم
برهم از این چو بلبل صفت بهار گویم		همه بانگ زاغ آید به خرابه‌های بهمن
صفتی ز رنگ لاله به بنفشه زار گویم		گرهی ز نقد غنچه بنهم به پیش سوسن
بدرد نظر گریبان چو ز انتظار گویم		بکشد ز کبر دامن دل من چو دلبر آید
بجهد ز مهر ساقی چو من از خمار گویم		بنهد کلاه از سر خم خاص خسروانی

به کسم مکن حواله که به جز تو کس ندارم		نظری به کار من کن که ز دست رفت کارم
اگر از شراب وصلت ببری ز سر خمارم		چه کمی درآید آخر به شرابخانه تو
که در این میان همیشه غم توست غمگسارم		چو نیم سزای شادی ز خودم مدار بی‌غم

مست بخشایش او گشتم و جان بخشیدم		دیده از خلق ببستم چو جمالش دیدم
وز پی نور شدن موم مرا مالیدم		جهت مهر سلیمان همه تن موم شدم
نای او گشتم و هم بر لب او نالیدم		رای او دیدم و رای کژ خود افکندم
من به دست وی و از بی‌خبران پرسیدم		او به دست من و کورانه به دستش جستم
ترس ترسان ز زر خویش همی‌دزدیدم		ساده دل بودم و یا مست و یا دیوانه
همچو دزدان سمن از گلشن خود می چیدم		از ره رخنه چو دزدان به رز خود رفتم
که من از پنجه پیچ تو بسی پیچیدم		بس کن و راز مرا بر سر انگشت مپیچ
گر چه زارم ز غمش همچو هلال عیدم		شمس تبریز که نور مه و اختر هم از اوست

یا نمکدان کی دیده‌ست که من در شورم		دل چه خورده‌ست عجب دوش که من مخمورم
هر چه امروز بگویم بکنم معذورم		هر چه امروز بریزم شکنم تاوان نیست
تا شکایت نکند جان که ز جانان دورم		بوی جان هر نفسی از لب من می آید
آزمون کن که نه کمتر ز می انگورم		گر نهی تو لب خود بر لب من مست شوی
زانک اندیشه چو زنبور بود من عورم		ساقیا آب درانداز مرا تا گردن
صبح بیدار شوم باز در او محشورم		شب گه خواب از این خرقه برون می آیم
هین که شد روز قیامت بزن آن ناقورم		هین که دجال بیامد بگشا راه مسیح
ور نه پاره‌ست دلم پاره کن از ساطورم		گر به هوش است خرد رو جگرش را خون کن
ساقی آمد به خرابی تن معمورم		باده آمد که مرا بیهده بر باد دهد
بی‌کمر چست میان بسته که گویی مورم		روز و شب حامل می گشته که گویی قدحم
خم سر خویش گرفته‌ست که من رنجورم		سوی خم آمده ساغر که بکن تیمارم
می نشسته به بن خم که چه من مستورم		ما همه پرده دریده طلب می رفته
که دلت را ز جهان سرد کند کافورم		تو که مست عنبی دور شو از مجلس ما
بر سر چرخ جهد جان که نه جسمم نورم		چون تنم را بخورد خاک لحد چون جرعه
خالدین ابدا شد رقم منشورم		نیم آن شاه که از تخت به تابوت روم
وگر آویخته‌ام هم رسن منصورم		اگر آمیخته‌ام هم ز فرح ممزوجم
جان موسی است روان در تن همچون طورم		جام فرعون نگیرم که دهان گنده کند
من فغان را چه کنم نی ز لبش مهجورم		هله خاموش که سرمست خموش اولیتر
من که همسایه شمسم چو قمر مشهورم		شمس تبریز که مشهورتر از خورشید است

ور لبش جور کند از بن دندان بکشم		گر مرا خار زند آن گل خندان بکشم
پای کوبان شوم و سوز سپندان بکشم		ور بسوزد دل مسکین مرا همچو سپند
همچنین سجده کنان تا بن میدان بکشم		گر سر زلف چو چوگانش مرا دور کند
از پی لعل و گهر این بخورم آن بکشم		لعل در کوه بود گوهر در قلزم تلخ
گهر از ره ببرم لعل بدخشان بکشم		این نبوده‌ست و نباشد که من از طنز و گزاف
چه شود گر ز خطا خلعت سلطان بکشم		رخم از خون جگر صدره اطلس پوشید
لازمم نیست که من راه پریشان بکشم		من چو در سایه آن زلف پریشان جمعم
بگشایید رهم تا سوی ایشان بکشم		همرهانم همه رفتند سوی رهزن دل
از درون نعره زند دل که دو چندان بکشم		گر کسی قصه کند بارکشی مجنونی
همچو یوسف بروم وحشت زندان بکشم		ور به زندان بردم یوسف من بی‌گنهی
جان و دل تا برود بی‌دل و بی‌جان بکشم		گر دلم سر کشد از درد تو جان سیر شود
چونک من دامن مشکین تو پنهان بکشم		شور و شر در دو جهان افتد از عنبر و مشک

درده آن باده جان را که سبک دل شده‌ایم		در فروبند که ما عاشق این میکده‌ایم
به خدا کز سفر دور و دراز آمده‌ایم		برجه ای ساقی چالاک میان را بربند
از کف زهره به صد لابه قدح نستده‌ایم		برگشا مشک طرب را که ز رشک کف تو
چاره رطل گران کن که همه می زده‌ایم		در فروبند و ز رحمت در پنهان بگشا
به حق آنک ز آغاز حریفان بده‌ایم		زان سبو غسل قیامت بده از وسوسه‌ام
برجهیدیم خمارانه در این عربده‌ایم		ما همه خفته تو بر ما لگدی چند زدی
هین بده ما ملک الموت چنین قاعده‌ایم		گر علی الریق تو را باده دهی قاعده نیست
که گمان داشت که ما زان علل فاسده‌ایم		فلسفی زین بخورد فلسفه‌اش غرق شود
ما نه مردان ثرید و عدس و مایده‌ایم		آن نهنگیم که دریا بر ما یک قدح است
که ز فضله فایده فایده‌ایم		هله خاموش کن و فایده و فضل بهل

جهت توشه ره ذکر وصالت بردیم		هله رفتیم و گرانی ز جمالت بردیم
دل خسته به تو دادیم و خیالت بردیم		تا که ما را و تو را تذکره‌ای باشد یاد
وان خم ابروی مانند هلالت بردیم		آن خیال رخ خوبت که قمر بنده اوست
ز شکرخانه مجموع خصالت بردیم		وان شکرخنده خوبت که شکر تشنه اوست
زانک ما این پر و بال از پر و بالت بردیم		چون کبوتر چو بپریم به تو بازآییم
هر چه داریم همه از عز و جلالت بردیم		هر کجا پرد فرعی به سوی اصل آید
گر شمال است و صبا هم ز شمالت بردیم		شمس تبریز شنو خدمت ما را ز صبا

تا که با یار شکرلب نفسی دم بزنیم		در فروبند که ما عاشق این انجمنیم
سرو و سوسن چه کم آید چو میان چمنیم		نقل و باده چه کم آید چو در این بزم دریم
فارغ از باد و بروت حسن و بوالحسنیم		باده تو به کف و باد تو اندر سر ماست
چو تویی ساقی بگزیده گزین زمنیم		چو تویی مشعله ما ز تو شمع فلکیم
ما از آن روز رسن باز و حریف رسنیم		رسن دام تو ما را چو رهانید ز چاه
واجب آید که به اقبال تو بر تن نتنیم		عقل عقل و دل دل جان دو صد جان چو تویی
ما از این خرگله خرگاه چرا برنکنیم		چونک بر بام فلک از پی ما خیمه زدند
همچو سرهنگ قضاییم که لشکر شکنیم		همچو سیمرغ دعاییم که بر چرخ پریم
به سر و روی دوان گشته به سوی وطنیم		ما چو سیلیم و تو دریا ز تو دور افتادیم
نه چو گردابه گندیده به خود مرتهنیم		روکشان نعره زنانیم در این راه چو سیل
ور بگویی تو همین گو که غریق مننیم		هین از آن رطل گران ده سبکم بیش مگو
ما از او لعل بدخشان و عقیق یمنیم		شمس تبریز که سرمایه لعل است و عقیق

عشق گوید تو خمش باش به جان بفریبم		عقل گوید که من او را به زبان بفریبم
چیست کو را نبود تاش بدان بفریبم		جان به دل گوید رو بر من و بر خویش مخند
تا من او را به می و رطل گران بفریبم		نیست غمگین و پراندیشه و بی‌هوشی جوی
تا خدنگ نظرش را به کمان بفریبم		ناوک غمزه او را به کمان حاجت نیست
تا من او را به زر و ملک جهان بفریبم		نیست محبوس جهان بسته این عالم خاک
شهوتی نیست که او را به زنان بفریبم		او فرشته‌ست اگر چه که به صورت بشر است
پس کیش من به چنین نقش و نشان بفریبم		خانه کاین نقش در او هست فرشته برمد
خور او نور بود چونش به نان بفریبم		گله اسب نگیرد چو به پر می پرد
تا به افسونش به هر سود و زیان بفریبم		نیست او تاجر و سوداگر بازار جهان
آه آهی کنم او را به فغان بفریبم		نیست محجوب که رنجور کنم من خود را
رحمتش را به مرض یا خفقان بفریبم		سر ببندم بنهم سر که من از دست شدم
چیست پنهان بر او کش به نهان بفریبم		موی در موی ببیند کژی و فعل مرا
کش به بیت غزل و شعر روان بفریبم		نیست شهرت طلب و خسرو شاعرباره
که من او را به جنان یا به جنان بفریبم		عزت صورت غیبی خود از آن افزون است
مگر او را به همان قطب زمان بفریبم		شمس تبریز که بگزیده و محبوب وی است

تابشی نو به نو از حسن و جمالش رسدم		دم به دم از ره دل پیک خیالش رسدم
یا نسیمی است که از روز وصالش رسدم		یا رب این بوی طرب از طرف فردوس است
یا که جامی است که از خمر حلالش رسدم		این ز عشق است که مغزم ز طرب خیره شده‌ست
یا کبوتربچگان از پر و بالش رسدم		یا چو بازی است که از عشق همی‌پراند
وین مددها همه از لذت حالش رسدم		سرکشان از طرف غیب به من می آیند

وز لب چون شکر او شکری می رسدم		از بت باخبر من خبری می رسدم
شکری در دهن است و دگری می رسدم		شکر اندر شکر اندر شکر است
هر زمان تازه گل از شاخ تری می رسدم		هر دم از گلشن او طرفه گلی می سکلم
عاشق سوخته خیره سری می رسدم		خیره از عشق ویم کز هوسش هر نفسی
وین دگر هست که از وی نظری می رسدم		آن یکی زرد شده کآتش او می کشدم
که در ار باز نشد بانگ دری می رسدم		وان دگر بر در آن خانه او بنشسته
که ز خاکش صفت جانوری می رسدم		وان یکی بر سر آن خاک سرک بنهاده

سر صندوق گشادم گهری دزدیدم		منم آن دزد که شب نقب زدم ببریدم
چو بدیدم رخ یوسف کف خود ببریدم		ز زلیخای حرم چادر سر بربودم
کی برد سر ز کف آنک از آن سر دیدم		سر سودای کسی قصد سر من دارد
چون غمش کند ز بیخم پس از آن روییدم		چو بگفتم نبرم سر سر من گفت آمین
که من از گردش او بس چو فلک گردیدم		این چه ماه است که اندر دل و جان‌ها گردد
همه دردی جهان در سر خود مالیدم		جان اخوان صفا اوست که اندر هوسش
من بر این چرخ از او همچو رسن پیچیدم		اندر این چاه جهان یوسف حسنی است نهان
از همه خلق بریدم به تو برچفسیدم		هله ای عشق بیا یار منی در دو جهان
زان گزیده‌ست مرا حق که تو را بگزیدم		زان چنین در فرحم کز قدحت سرمستم
که چو گل در چمنش جامه جان بدریدم		بنهان از همه خلقان چه خوش آیین باغی است
که چو برگ از شجر اندر قدمش ریزیدم		اندر آن باغ یکی دلبر بالاشجری است
و آنچ فرمود بپوشان و مگو پوشیدم		بس کنم آنچ بگفت او که بگو من گفتم
من به هر سوی چو سایه ز پیش گردیدم		شمس تبریز که آفاق از او شد پرنور

فرح ابن الفرح ابن الفرح ابن الفرحم		مادرم بخت بده است و پدرم جود و کرم
پر شد این شهر و بیابان سپه و طبل و علم		هین که بکلربک شادی به سعادت برسید
در چهی گر بروم گردد چه باغ ارم		گر به گرگی برسم یوسف مه روی شود
خاتم وقت شود پیش من از جود و کرم		آنک باشد ز بخیلی دل او آهن و سنگ
چون مرا راه زند فتنه گر زر و درم		خاک چون در کف من زر شود و نقره خام
جان پذیرد ز خوشی گر بود از سنگ صنم		صنمی دارم گر بوی خوشش فاش شود
آن چنان تیغ چگونه نزند گردن غم		مرد غم در فرحش که جبر الله عزاک
عدل‌ها جمله غلامان چنین ظلم و ستم		بستاند به ستم او دل هر کی خواهد
زود بیگانه شود در هوسش خال زعم		آن چه خال است بر آن رخ که اگر جلوه کند
تو تمامش کنی و شرح کنی گفت نعم		گفتم ار بس کنم و قصه فروداشت کنم

پیش کان شکر تو شکرافشان میرم		ای خوشا روز که پیش چو تو سلطان میرم
چونک در سایه آن سرو گلستان میرم		صد هزاران گل صدبرگ ز خاکم روید
چونک در پای تو من دست فشانان میرم		ای بسا دست که خایند حریصان حیات
بر قدح بوسه دهم مست و خرامان میرم		شربت مرگ چو اندر قدح من ریزی
پس عجب نیست کز آسیب تو چون جان میرم		چون به بوی خوش یک سیب تو موسی جان داد
چون بهار از لب خندان تو خندان میرم		چون خزان از خبر مرگ اگر زرد شوم
گر بمیرم ز تو صد بار بدان سان میرم		بارها مردم من وز دم تو زنده شدم
پیش جمع تو نشاید که پریشان میرم		من پراکنده بدم خاک بدم جمع شدم
در بر رحمت و بخشایش رحمان میرم		همچو فرزند که اندر بر مادر میرد
این محالت که در چشمه حیوان میرم		چه حدیث است کجا مرگ بود عاشق را
سوی تو زنده شوم از سوی ایشان میرم		شمس تبریز کسانی که به تو زنده نیند

وامقت باشم هر لحظه و عذرا نکنم		گر تو خواهی که تو را بی‌کس و تنها نکنم
کژ مباز ای کژ کژباز مکن تا نکنم		این تعلق به تو دارد سر رشته مگذار
بی‌خبر دانیم ار هیچ مکافا نکنم		گفته‌ای جان دهمت نان جوین می ندهی
دهمت بیم مبارات تو اما نکنم		گوش تو تا بنمالم نگشاید چشمت
تو گمان برده که جمعیت اجزا نکنم		متفرق شود اجزای تو هنگام اجل
پس چرا روز تو را عاقبت انشا نکنم		منشی روز و شبم نیست شود هست کنم
پس چرا صبر تو را شکر شکرخا نکنم		هر دمی حشر نوستت ز ترح تا به فرح
پس چه شد کار جزا را که تقاضا نکنم		هر کسی عاشق کاری ز تقاضای من است
در جهان خرد و عقل تو را جا نکنم		تا ز زهدان جهان همچو جنینت نبرم
چشم بستی به ستیزه که تماشا نکنم		گلشن عقل و خرد پرگل و ریحان طری است
پیش از آن که بروم نظم غزل‌ها نکنم		طبل باز شهم ای باز بر این بانگ بیا

چو بیایی به زیارت سره بیرون آیم		من چو در گور درون خفته همی‌فرسایم
مرده و زنده بدان جا که تویی آن جایم		نفخ صور منی و محشر من پس چه کنم
چه نواها زنم آن دم که دمی در نایم		مثل نای جمادیم و خمش بی‌لب تو
یاد کن از من مسکین که تو را می پایم		نی مسکین تو با شکرلب خو کرده‌ست
چون نیابم لب نوشت کف خود می خایم		چون نیابم مه رویت سر خود می بندم

گوش خود بر دم شش تای طرب بنهادیم		ساقیا ما ز ثریا به زمین افتادیم
دل صدپاره خود را به نوایش دادیم		دل رنجور به طنبور نوایی دارد
کوی دیگر نشناسیم در این کو زادیم		به خرابات بدستیم از آن رو مستیم
همه را جمله یکی کن که در این افرادیم		ساقیا زین همه بگذر بده آن جام شراب
مزه‌ای بخش که ما بی‌مزه اعدادیم		همه را غرق کن و بازرهان زین اعداد
لاجرم از دم این باده لطیف اورادیم		دل ما یافت از این باده عجایب بویی
لاجرم مست و طربناک و قوی بنیادیم		از برون خسته یاریم و درون رسته یار
در خرابات فنا عاقله ایجادیم		همه مستیم و خرابیم و فنای ره دوست
هله گردک بنشینیم که ما دامادیم		هله خاموش بیارام عروسی داریم

آب رحمت بستانیم و بر آتش ریزیم		چند خسپیم صبوح است صلا برخیزیم
وقت زین است و لگام است چرا ننگیزیم		آن کمیت عربی را که فلک پیمای است
شیرگیرانه ز شیران سیه نگریزیم		خوش برانیم سوی بیشه شیران سیاه
شحنه عشق چو با ماست ز کی پرهیزیم		در زندان جهان را به شجاعت بکنیم
زنگ و رومی چه بود چون به وغا یستیزیم		زنگیان شب غم را همه سر برداریم
گرد هر دیگ نگردیم نه ما کفلیزیم		قدح باده نسازیم جز از کاسه سر
چو اسد هست چه با گله گاو آمیزیم		ز آخور ثور برانیم سوی برج اسد
چاره نبود ز سر خر چو در این پالیزیم		اندر این منزل هر دم حشری گاو آرد
زان ز ما جوش برآورد که ما کاریزیم		موج دریای حقایق که زند بر که قاف
صدر ما راست اگر چه که در این دهلیزیم		بدر ما راست اگر چه چو هلالیم نزار
که بهاریم در آن باغ نه ما پاییزیم		گلرخان روی نمایند چو رو بنماییم
سجده آرند که ما پیش شما ناچیزیم		وز سر ناز بگوییم چه چیزید شما
روی ناشسته و آلوده و بی‌تمییزیم		گلعذاریم ولی پیش رخ خوب شما
زانک امروز همه مشک و عبر می بیزیم		آهوان تبتی بهر چرا آمده‌اند
ور زند سیخ بلا همچو خران نسکیزیم		چون دهد جام صفا بر همه ایثار کنیم
می زند بر سر ما تیز از آن سرتیزیم		تاب خورشید ازل بر سر ما می تابد
روز و شب در نظر شمس حق تبریزیم		طالع شمس چو ما راست چه باشد اختر

جز ز زنجیر دو زلفت ز کی مجنون باشیم		جز ز فتان دو چشمت ز کی مفتون باشیم
دگر از بهر که سرگشته چو گردون باشیم		جز از آن روی چو ماهت که مهش جویان است
تا چو نار از غم تو با دل پرخون باشیم		نار خندان تو ما را صنما گریان کرد
ما چه موقوف شراب و می و افیون باشیم		چشم مست تو قدح بر سر ما می ریزد
ما چه موقوف بهار و گل گلگون باشیم		گلفشان رخ تو خرمن گل می بخشد
ما چرا عاشق برگ و زر قارون باشیم		همچو موسی ز درخت تو حریف نوریم
ما ز چون گفتن او واله و بی‌چون باشیم		هر زمان عشق درآید که حریفان چونید
صاف و تابنده و خوش چون در مکنون باشیم		ما چو زاییده و پرورده آن دریاییم
همچو مه تیزرو و چابک و موزون باشیم		ما ز نور رخ خورشید چو اجرا داریم
بهر این سابح و با چشم چو جیحون باشیم		به دعا نوح خیالت یم و جیحون خواهد
لیک چون عشق ز وهم همه بیرون باشیم		همچو عشقیم درون دل هر سودایی
ما چرا کاسه کش مطبخ هر دون باشیم		چونک در مطبخ دل لوت طبق بر طبق است
تا حریف سری و شبلی و ذاالنون باشیم		وقف کردیم بر این باده جان کاسه سر
تا ز ذرات جهان در عدد افزون باشیم		شمس تبریز پی نور تو زان ذره شدیم

ور نه ما عشوه و ناموس کسی نستانیم		گر تو مستی بر ما آی که ما مستانیم
که ز مستی بندانند که ما درمانیم		یوسفانند که درمان دل پردردند
چونک درمان سر خود گیرد ما درمانیم		ور بدانند حق و قیمت خود درشکنند
گنج عیشیم اگر چند در این ویرانیم		ما خرابیم و خرابات ز ما شوریده‌ست
کدخدا اوست و خدا اوست همو را دانیم		کدخدامان به خرابات همان ساقی و بس
که سزای سر صدریم و یا دربانیم		مست را با غم و اندیشه و تدبیر چه کار
ما ز جان بی‌خبریم و بر آن جانانیم		هر کی از صدر خبر دارد او دربان است
می دمد در دل ما زانک چو نای انبانیم		من نخواهم که سخن گویم الا ساقی
بار ما می کشد و ماش همی‌رنجانیم		خوش بود سیمتنی کو بنداند که کییم
خویش کاسد کند و گوید ما ارزانیم		یار ما داند کو کیست ولی برشکند
ما چو برگ از حذر فرقت او لرزانیم		سر فرود آرد چون شاخ تر از لطف و کرم
ما سخن گوی خموشیم که چون میزانیم		یک زمانم بهل ای جان که خموشانه خوش است
ما به ارکان به چه مشغول شویم ار کانیم		بس کن ار چند بیان طرق از ارکان است

نظری سیر بر آن روی چو گلنار زنیم		روز آن است که ما خویش بر آن یار زنیم
فتنه و غلغله اندر همه بازار زنیم		مشتری وار سر زلف مه خود گیریم
همه بر جیب گل و جعد سمن زار زنیم		اندرافتیم در آن گلشن چون باد صبا
تا سبووار همه بر خم خمار زنیم		نفسی کوزه زنیم و نفسی کاسه خوریم
نامه را یک نفسی در سر دستار زنیم		تا به کی نامه بخوانیم گه جام رسید
واجب آید که دو سه زخمه بر آن تار زنیم		چنگ اقبال ز فر رخ تو ساخته شد
ما که مستیم چه دانیم چه مقدار زنیم		وقت شور آمد و هنگام نگه داشت نماند
خاک در دیده این عالم غدار زنیم		خاک زر می شود اندر کف اخوان صفا
خیمه عشرت از این بار در اسرار زنیم		می کشانند سوی میمنه ما را به طناب
خیز تا آتش در مکسبه و کار زنیم		شد جهان روشن و خوش از رخ آتشرویی
گر ز برق دل خود بر که و کهسار زنیم		پاره پاره شود و زنده شود چون که طور
سرد و حیف است که ما حلقه گفتار زنیم		هله باقیش تو گو که به وجود چو توی

دست با هم بدهیم و بر دلدار شویم		روز شادی است بیا تا همگان یار شویم
همچنین رقص کنان جانب بازار شویم		چون در او دنگ شویم و همه یک رنگ شویم
ما ببندیم دکان‌ها همه بی‌کار شویم		روز آن است که خوبان همه در رقص آیند
ما به مهمان خدا بر سر اسرار شویم		روز آن است که تشریف بپوشد جان‌ها
ما به نظاره ایشان سوی گلزار شویم		روز آن است که در باغ بتان خیمه زنند

می گلرنگ بده تا همه یک رنگ شویم		ساقیا عربده کردیم که در جنگ شویم
رخ می رنگ نما تا همگان دنگ شویم		صورت لطف سقی الله تویی در دو جهان
بنگ منسوخ شود چون همگی بنگ شویم		باده منسوخ شود چون به صفت باده شویم
باده ده تا که از او ما به دو فرسنگ شویم		هین که اندیشه و غم پهلوی ما خانه گرفت
تا ز زخمه خوش تو ساخته چون چنگ شویم		مطربا بهر خدا زخمه مستانه بزن
تا که چون آینه جان همه بی‌رنگ شویم		مجلس قیصر روم است بده صیقل دل
یک نفس عاشق آنیم که دلتنگ شویم		یک جهان تنگ دل و ما ز فراخی نشاط
همه عقل و همه علم و همه فرهنگ شویم		دشمن عقل کی دیده‌ست کز آمیزش او
زود در گردن عشقش همه آونگ شویم		شمس تبریز چو در باغ صفا رو بنمود

بند را برگسلیم از همه بیگانه شویم		وقت آن شد که به زنجیر تو دیوانه شویم
خانه سوزیم و چو آتش سوی میخانه شویم		جان سپاریم دگر ننگ چنین جان نکشیم
کی حریف لب آن ساغر و پیمانه شویم		تا نجوشیم از این خنب جهان برناییم
تا نمیریم مپندار که مردانه شویم		سخن راست تو از مردم دیوانه شنو
واجب آید که نگونتر ز سر شانه شویم		در سر زلف سعادت که شکن در شکن است
گر در این راه فنا ریخته چون دانه شویم		بال و پر باز گشاییم به بستان چو درخت
گر چه شمعیم پی نور تو پروانه شویم		گر چه سنگیم پی مهر تو چون موم شویم
تا بر این نطع ز فرزین تو فرزانه شویم		گر چه شاهیم برای تو چو رخ راست رویم
محرم گنج تو گردیم چو پروانه شویم		در رخ آینه عشق ز خود دم نزنیم
تا مقیم دل عشاق چو افسانه شویم		ما چو افسانه دل بی‌سر و بی‌پایانیم
ور کلیدی کند او ما همه دندانه شویم		گر مریدی کند او ما به مرادی برسیم
شاید ار ناله کنیم استن حنانه شویم		مصطفی در دل ما گر ره و مسند نکند
پاسبان را چو به شب ما سوی کاشانه شویم		نی خمش کن که خموشانه بباید دادن

پخته و خام تو را گر نپذیرم خامم		خوش بنوشم تو اگر زهر نهی در جامم
سنقر دانه نیم ایبک بند دامم		عاشق هدیه نیم عاشق آن دست توام
گر من آن را قدح خاص ندانم عامم		از تغار تو اگر خون رسدم همچو سگان
تا سمعنا و اطعنا کنی ای جان نامم		غنچه و خار تو را دایه شوم همچو زمین
گر نگردم تلف تو علف ایامم		ملخ حکم تو تا مزرعه‌ام را بچرید
تا چو ریگش به یکی بار فروآشامم		ساقی صبر بیا رطل گرانم درده
چون دلارام نیابم به چه چیز آرامم		گوییم شپشپی و چون پشه بی‌آرامی
همچو خورشیدپرستان به سحر بر بامم		همچو دزدان ز عسس من همه شب در بیمم
شکر غیر تو بود در سر من سرسامم		مهر غیر تو بود در دل من مهر ضلال
کام و ناکام بود لذت آن در کامم		به زبان گر نکنم یاد شکرخانه تو
نه به تقلید بل از دیده دهد پیغامم		خبر رشک تو می آرد اشک تر من

ما کر و فر سعادت نه ز کیوان داریم		ما سر و پنجه و قوت نه از این جان داریم
سبحات رخ تابنده ز سبحان داریم		آتش دولت ما نیست ز خورشید و اثیر
دست و پا نی و در آن معرکه جولان داریم		رگ و پی نی و در آن دجله خون می جوشیم
که به کف شعشعه جوهر انسان داریم		هفت دریا بر ما غرقه یک قطره بود
چه غم ار زر نبود چون مدد از کان داریم		چه کم ار سر نبود چونک سراسر جانیم
دل بدان سابقه و دست در انبان داریم		بوهریره صفتیم و به گه داد و ستد
چونک در عشق خدا ملک سلیمان داریم		اهرمن دیو و پری جمله به جان عاشق ماست
چند یعقوب دل آشفته به کنعان داریم		در چه و حبس جهان گر چه رهین دلویم
ما از آن قطب جهان حجت و برهان داریم		شمس تبریز شهنشاه همه مردان است

مجلس آخر شد و ما تشنه و مخمورسریم		ای دریغا که شب آمد همه از هم ببریم
ز اول روز خماریم به شب زان بتریم		رفت این روز دراز و در حس گشت فراز
گر چه روزی دو سه در نقش و نگار بشریم		باطن ما چو فلک تا به ابد مستسقی است
ور نه در مرج بقا صاحب جوع بقریم		معده گاو گرفته‌ست ره معده دل
چیز دیگر بود و ما تبع آن دگریم		نزد یزدان نه صباح است برادر نه مسا
همه محبوس نقوش و وثنات صوریم		همه زندان جهان پر ز نگارست و نقوش
همچو کوزه همه هر لحظه تهی ایم و پریم		کوزه‌ها دان تو صور را و ز هر شربت فکر
نفسی لست ابالی نفسی نفع و ضریم		نفسی پر ز سماع و نفسی پر ز نزاع
همچو کوزه ز اصول مددش بی‌خبریم		شربت از کوزه نروید بود از جای دگر
زان است محجوب که ما غرق دهنده نظریم		از دهنده نظر ار چه که نظر محجوب است
سبب قربت مفرط معزول از بصریم		آن چنانک نتوان دید ز بعد مفرط
گه در آن شیر گدازنده مثال شکریم		گه ز تمزیج جمادات چو یخ منجمدیم
وگر آن مه نرسد زان است که بند اگریم		اگر این یخ نرود زان است که خورشید رمید
متصل با کرم دوست چو آب و جگریم		گر چه دل را ز لقا بر جگرش آبی نیست
با مهندس ز درون هندسه‌ای برشمریم		چو مهندس جهت جان وطن غیبی ساخت
همچو مور از پی شکرش همه بسته کمریم		چو سلیمان اگر او تاج نهد بر سر ما
قمر اندر قمر اندر قمر اندر قمریم		از زکاتی که فرستد بر ما آن خورشید
گهر اندر گهر اندر گهر اندر گهریم		وز سحابی که فرستد بر ما آن دریا
همه سرسبز و فزاینده چو سرو و شجریم		زان بهاری که خزانی نبود در پی او
واسطه روز و شب خویش مثال سحریم		جان چو روز است و تن ما چو شب و ما به میان
هله منگر سوی ما سست که احدی الکبریم		من خمش کردم ای خواجه ولیکن زنهار

من از این شهر مبارک به سفر می نروم		من از این خانه پرنور به در می نروم
من از او گر بکشی جای دگر می نروم		منم و این صنم و عاشقی و باقی عمر
من به جز جانب آن گنج گهر می نروم		گر جهان بحر شود موج زند سرتاسر
من ز سلطان سلاطین به حشر می نروم		شهر ما تختگه و مجلس آن سلطان است
من ز گنجینه گوهر به حجر می نروم		شهر ما از شه ما کان عقیق و گهر است
من ز فردوس و ز جنت به سقر می نروم		شهر ما از شه ما جنت و فردوس خوش است
شهر اراجیف چرا پر شد اگر می نروم		شهر پر شد که فلان بن فلان می برود
من از این بی‌خبری سوی خبر می نروم		این خبر رفت به هر سوی و به هر گوش رسید
من از این جان قدر جز به قدر می نروم		یار ما جان و خداوند قضا و قدر است
من از این سود حقیقت به مگر می نروم		تو مسافر شده‌ای تا که مگر سود کنی
ایمنی یافته‌ام سوی خطر می نروم		مغز را یافته‌ام پوست نخواهم خایید
من چو دل یافته‌ام سوی جگر می نروم		تو جگرگوشه مایی برو الله معک
من فکنده کله و سوی کمر می نروم		تو کمربسته چو موری پی حرص روزی
من پدر یافته‌ام سوی پدر می نروم		نشنوم پند کسی پندم مده جان پدر
تا چو زهره همه شب جز به بطر می نروم		شمس تبریز مرا طالع زهره داده‌ست

از بد و نیک جهان همچو جهان بی‌خبریم		تا که ما از نظر و خوبی تو باخبریم
از پیروی تو تا حشر غلام نظریم		نظری کرد سوی خوبی تو دیده ما
تا نگویی که در این عشق تو ما مختصریم		دین ما مهر تو و مذهب ما خدمت تو
گر به از نوش ننوشیم پس از سگ بتریم		زهر بر یاد یکی نوش تو ای آهوچشم

بس معلق زنانی شعله‌ها اندر اشکم		دوش می گفت جانم کی سپهر معظم
بر تنت در شکایت نیلیی رسم ماتم		بی‌گنه بی‌جنایت گردشی بی‌نهایت
هم شه و هم گداوش چون براهیم ادهم		گه خوش و گاه ناخوش چون خلیل اندر آتش
گردش آسیاها داری و پیچ ارقم		صورتت سهمناکی حالتت دردناکی
کو بهشت جهان را می کند چون جهنم		گفت چرخ مقدس چون نترسم از آن کس
سازدش باز و بومی سازدش شکر و سم		در کفش خاک مومی سازدش رنگ و رومی
پیش کرده است ما را تا شود او مکتم		او نهانی است یارا این چنین آشکارا
گشته خاشاک رقصان موج در زیر و در بم		کی شود بحر کیهان زیر خاشاک پنهان
جان تتق کرده تن را در عروسی و در غم		چون تن خاکدانت بر سر آب جانت
می کند خوش فسوسی بر بد و نیک عالم		در تتق نوعروسی تندخویی شموسی
هر طرف بختیاری زو معاف و مسلم		خاک از او سبزه زاری چرخ از او بی‌قراری
عشق از او غیب بینی خاک او نقش آدم		عقل از او مستقینی صبر از او مستعینی
ما مسیحانه گویان خاک خامش چو مریم		باد پویان و جویان آب‌ها دست شویان
کعبه و مکه‌ها بین در تک چاه زمزم		بحر با موج‌ها بین گرد کشتی خاکین
که ندانی تو کردن دلو و حبل از شلولم		شه بگوید تو تن زن خویش در چه میفکن

هم به صبر این کار را آسان کنم		هم به درد این درد را درمان کنم
یا دل و جان وقف دلداران کنم		یا برآرم پای جان زین آب و گل
خدمت شمع همان سلطان کنم		داغ پروانه ستم از شمع الست
یک دلی دارم پیش قربان کنم		عشق مهمان شد بر این سوخته
گربه وارش من در این انبان کنم		نفس اگر چون گربه گوید که میاو
درکشم در چرخش و گردان کنم		از ملولی هر کی گرداند سری
جان او را عاشق ایشان کنم		آن ملولی دنبل بی‌عشقی است
پس بیان چشمه حیوان کنم		عاشقی چه بود کمال تشنگی
آنچ اندر شرح ناید آن کنم		من نگویم شرح او خامش کنم

می برآید دودها از یاربم		می رسد بوی جگر از دو لبم
جان سپردن هر دمی شد مذهبم		می بنالد آسمان از آه من
گر خبر بودی شبت را از شبم		اندکی دانستیی از حال من
من شب و روز اندرون مکتبم		مکتب تعلیم عشاق آتش است
دست نه بر سینه‌ام کاندر تبم		روی خود بر روی زرد من بنه
گفت ترسم تا نسوزد غبغبم		گفتمش گویم به گوشت یک سخن
چشم من نزدیک اگر چه معجبم		گفتمش دور از جمالت چشم بد

وز مصاف ای پهلوان نگریختم		عاشقم از عاشقان نگریختم
همچو روبه از میان نگریختم		حمله بردم سوی شیران همچو شیر
از میان نردبان نگریختم		قصد بام آسمان می داشتم
از صداع این و آن نگریختم		چون که من دارو بدم هر درد را
داروم من همچنان نگریختم		هیچ دیدی دارو کز دردی گریخت
من ز تهدید خسان نگریختم		پیرو پیغامبران بودم به جان
زنده باشم چون ز جان نگریختم		زنده کوشم در شکار زندگی
که ز تیر خرکمان نگریختم		چشم تیراندازش آنگه یافتم
چون که از زخم سنان نگریختم		زخم تیغ و تیر من منصور شد
سودمندم از زیان نگریختم		بحر قندم از ترش باکیم نیست
ز آشکارا و نهان نگریختم		شمس تبریزی چو آمد آشکار

ای قد تو چون شجر خوش نیستم		دست من گیر ای پسر خوش نیستم
درد دل را گلشکر خوش نیستم		نی بهل دستم که رنجم از دل است
تا تو رفتی من دگر خوش نیستم		تا تو رفتی قوت و صبرم برفت
هین که من بی‌این کمر خوش نیستم		دست‌ها را چون کمر کن گرد من
دست بر من نه مگر خوش نیستم		ناتوانم رفتم از دست ای حکیم
این چنین زیر و زبر خوش نیستم		ای گرفته آتشت زیر و زبر
باخبر یا بی‌خبر خوش نیستم		چه خبر پرسی که بی‌جام لبت
چیست یعنی من ز سر خوش نیستم		سر همی‌پیچم به هر سو همچنین
زانک بی‌تو با نظر خوش نیستم		چشم می بندم به هر دم تا به دیر

ای دل و دلدار چونت یافتم		ای گزیده یار چونت یافتم
در میان کار چونت یافتم		می گریزی هر زمان از کار ما
ای صنم این بار چونت یافتم		چند بارم وعده کردی و نشد
هین که بی‌اغیار چونت یافتم		زحمت اغیار آخر چند چند
پرده را بردار چونت یافتم		ای دریده پرده‌های عاشقان
در گل و گلزار چونت یافتم		ای ز رویت گلستان‌ها شرمسار
پس مگو بسیار چونت یافتم		ای دل اندک نیست زخم چشم بد
این عجب بیدار چونت یافتم		ای که در خوابت ندیده خسروان
اندر آن انوار چونت یافتم		شمس تبریزی که انوار از تو تافت

ساکنان قدس را همدم شدم		سالکان راه را محرم شدم
خاک گشتم فرش آن طارم شدم		طارمی دیدم برون از شش جهت
در دو چشم عاشقانش نم شدم		خون شدم جوشیده در رگ‌های عشق
گه دل خاموش چون مریم شدم		گه چو عیسی جملگی گشتم زبان
گر مرا باور کنی آن هم شدم		آنچ از عیسی و مریم یاوه شد
زخم گشتم صد ره و مرهم شدم		پیش نشترهای عشق لم یزل
جان مبادم گر از او درهم شدم		هر قدم همراه عزرائیل بود
تا ز عین مرگ من خرم شدم		رو به رو با مرگ کردم حرب‌ها
تا که بر زین بقا محکم شدم		سست کردم تنگ هستی را تمام
گر چو پشت چنگ اندر خم شدم		بانگ نای لم یزل بشنو ز من
کشته الله و پس اعلم شدم		رو نمود الله اعلم مر مرا
عید را قربانی اعظم شدم		عید اکبر شمس تبریزی بود

بوی یار سیمتن می آیدم		بوی آن خوب ختن می آیدم
بوی باغ و یاسمن می آیدم		می رسد در گوش بانگ بلبلان
طفل جان اندر چمن می آیدم		درد چون آبستنان می گیردم
همچو جان اندر بدن می آیدم		بوی زلف مشکبار روح قدس
از شه مصر آن رسن می آیدم		یوسفم افتاده در چاه فراق
خونبها اندر کفن می آیدم		من شهید عشقم و پرخون کفن
کان چنان شیرین ذقن می آیدم		بر سرم نه آن کلاه خسروی
سر نگر کاندر لگن می آیدم		سر نهادم همچو شمع اندر لگن
کان قباد صف شکن می آیدم		جان‌ها بر بام تن صف صف زدند
تا نوای تن تنن می آیدم		گوییا آن چنگ عشرت ساز یافت
تا چنین می در دهن می آیدم		گوییا ساقی جان بر کار شد
بوی رحمان از یمن می آیدم		یا ز شعشاع عقیق احمدی
نعره‌ها بی‌خویشتن می آیدم		یا ز بوی شمس تبریزی ز عشق

وین بلا از بهر کاری می کشم		نو به نو هر روز باری می کشم
بر امید نوبهاری می کشم		زحمت سرما و برف ماه دی
این چنین جسم نزاری می کشم		پیش آن فربه کن هر لاغری
بهر عشق شهریاری می کشم		از دو صد شهرم اگر بیرون کنند
بر وفای لاله زاری می کشم		گر دکان و خانه‌ام ویران شود
رخت جان اندر حصاری می کشم		عشق یزدان پس حصاری محکم است
بهر یاری بردباری می کشم		ناز هر بیگانه سنگین دلی
بهر آن گل بار خاری می کشم		بهر لعلش کوه و کانی می کنم
همچو مخموران خاری می کشم		بهر آن دو نرگس مخمور او
دام و داهول شکاری می کشم		بهر صیدی کو نمی‌گنجد به دام
می کشم ای دوست آری می کشم		گفت ای غم تا قیامت می کشی
سخره بهر یار غاری می کشم		سینه غار و شمس تبریزی است یار

چون نداند پرده را صاحب حرم		می شناسد پرده جان آن صنم
تو فسون بر ما مخوان و برمدم		چون ز پرده قصد عقل ما کند
عاقل از ما می رمد دیوانه هم		کس ندارد طاقت ما آن نفس
ماه می انداخت از غیرت علم		آن چنان کردیم ما مجنون که دوش
تارهایی می زند بی‌زیر و بم		پرده‌هایی می نوازد پرده در
کو بدرد پرده شادی و غم		عقل و جان آن جا کند رقص الجمل
ما به سر رقصان چو بر کاغذ قلم		این نفس آن پرده را از سر گرفت

کم عمارت کن که ویرانت کنم		عاشقی بر من پریشانت کنم
چون مگس بی‌خان و بی‌مانت کنم		گر دو صد خانه کنی زنبوروار
من بر آنک مست و حیرانت کنم		تو بر آنک خلق را حیران کنی
آرم اندر چرخ و گردانت کنم		گر که قافی تو را چون آسیا
من به یک دیدار نادانت کنم		ور تو افلاطون و لقمانی به علم
من صیادم دام مرغانت کنم		تو به دست من چو مرغی مرده‌ای
من چو مار خسته پیچانت کنم		بر سر گنجی چو ماری خفته‌ای
در دلالت عین برهانت کنم		خواه دلیلی گو و خواهی خود مگو
چون شهت لاحول شیطانت کنم		خواه گو لاحول خواهی خود مگو
گر برون آیی از این آنت کنم		چند می باشی اسیر این و آن
چون صدف‌ها گوهرافشانت کنم		ای صدف چون آمدی در بحر ما
گر چو اسماعیل قربانت کنم		بر گلویت تیغ‌ها را دست نیست
من ز آتش صد گلستانت کنم		چون خلیلی هیچ از آتش مترس
تا چو مه از نور دامانت کنم		دامن ما گیر اگر تردامنی
تا که افریدون و سلطانت کنم		من همایم سایه کردم بر سرت
تا بخوانم عین قرآنت کنم		هین قرائت کم کن و خاموش باش

بر تو دل چون سنگ مرمر می کنم		گفته‌ای من یار دیگر می کنم
عاشقی را قصد و بی‌سر می کنم		پس تو خود این گو که از تیغ جفا
مرمری را لعل و گوهر می کنم		گوهری را زیر مرمر می کشم
بسته آن زلف کافر می کنم		صد هزاران مؤمن توحید را
گاه فربه گاه لاغر می کنم		عاشقان را در کشاکش همچو ماه
کیل باده همچو ساغر می کنم		کله‌های عشق را از خنب جان
از فراقش خشک و بی‌بر می کنم		باغ دل سرسبز و تر باشد ولیک
قصد شاخ تازه و تر می کنم		گلبنان را جمله گردن می زنم
جور هشتم داد و داور می کنم		چونک بی‌من باغ حال خود بدید
مغفرت را روح پرور می کنم		از بهار وصل بر بیمار دی
دست بی‌سیمان پر از زر می کنم		بار دیگر از بر سیمین خود
خسرو و خاقان و سنجر می کنم		بندگان خویش را بر هر دو کون
من ز عین روح سرور می کنم		شمس تبریزی همی‌گوید به روح

در بیابان مغیلان می روم		من ز وصلت چون به هجران می روم
تا نپنداری که خواهان می روم		من به خود کی رفتمی او می کشد
کز میان باغ و بستان می روم		چشم نرگس خیره در من مانده‌ست
زانک جان این جاست و بی‌جان می روم		عقل هم انگشت خود را می گزد
من پی دست و گریبان می روم		دست ناپیدا گریبان می کشد
تا که من پیدا و پنهان می روم		این چنین پیدا و پنهان دست کیست
جمع کرد و من پریشان می روم		این همان دست است کاول او مرا
من شدم از دست و حیران می روم		در تماشای چنین دست عجب
قطره قطره سوی عمان می روم		من چو از دریای عمان قطره‌ام
همچنین جو جو بدان کان می روم		من چو از کان معانی یک جوم
ذره ذره سوی کیوان می روم		من چو از خورشید کیوان ذره‌ام
آمدم زان سر به پایان می روم		این سخن پایان ندارد لیک من

تو نمی‌آیی میا من می روم		من به سوی باغ و گلشن می روم
من برای شمع روشن می روم		روز تاریک است بی‌رویش مرا
جان همی‌گوید که بی‌تن می روم		جان مرا هشته‌ست و پیشین می رود
مست گشتم سیب خوردن می روم		بوی سیب آمد مرا از باغ جان
از برای عیش کردن می روم		عیش باقی شد مرا آن جا که من
در رهش چون کوه آهن می روم		من به هر بادی نگردم زانک من
در پی او همچو دامن می روم		من گریبان را دریدم از فراق
و اندر آتش همچو روغن می روم		آتشم گر چه به صورت روغنم
ذره ذره سوی روزن می روم		همچو کوهی می نمایم لیک من

در میان محو نو اندرشدیم		آتشی نو در وجود اندرزدیم
ما نه نیکیم ای برادر نی بدیم		نیک و بد اندر جهان هستی است
شب عسس رفتیم و از وی بستدیم		هر چه چرخ دزد از ما برده بود
یک جوی زان یک نماند و ما صدیم		ما یکی بودیم با صد ما و من
از خودی رفتیم وانگه آمدیم		از خودی نارفته نتوان آمدن
قد ما چون پست شد عالی قدیم		قد ما شد پست اندر قد عشق
پهلوان عشق و یار احمدیم		پیشه مردی ز حق آموختیم
حرف‌ها شستیم و اندر ابجدیم		بیست و نه حرف است بر لوح وجود
وز قران سعد او ما اسعدیم		سعد شمس الدین تبریزی بتافت

جانب شه همچو شهباز آمدیم		ما به خرمنگاه جان بازآمدیم
سوی اصل و سوی آغاز آمدیم		سیر گشتیم از غریبی و فراق
پای کوبان جانب ناز آمدیم		وارهیدیم از گدایی و نیاز
چونک اندر پرده راز آمدیم		در کنار محرمان جان پروریم
ما به دست صانع انگاز آمدیم		او کمند انداخت و ما را برکشید
حمدلله خانه پرداز آمدیم		پیش از آن کاین خانه ویران کرد اجل
تا به بوی نان به خباز آمدیم		نان ما پخته‌ست و بویش می رسد
کز مذلت سوی اعزاز آمدیم		هین خمش کن تا بگوید ترجمان

جمع بنشینیم و دم با هم زنیم		گر دم از شادی وگر از غم زنیم
یار ما گر کم زند ما کم زنیم		یار ما افزون رود افزون رویم
همچو آتش بر صف رستم زنیم		ما و یاران همدل و همدم شویم
چون زنان بر نوحه و ماتم زنیم		گر چه مردانیم اگر تنها رویم
تو مکن باور که بر زمزم زنیم		گر به تنهایی به راه حج رویم
چونک درسازیم زیر و بم زنیم		تارهای چنگ را مانیم ما
بار دیگر جمله بر آدم زنیم		ما همه در جمع آدم بوده‌ایم
خیمه‌ها بر ساحل اعظم زنیم		نکته پوشیده‌ست و آدم واسطه
صد هزاران بوسه بر خاتم زنیم		چون به تخت آید سلیمان بقا

بر امید وصل دستی می زنیم		روز باران است و ما جو می کنیم
ما ز ابر عشق هم آبستنیم		ابرها آبستن از دریای عشق
تو بیا ما خود تو را مطرب کنیم		تو مگو مطرب نیم دستی بزن
ما غلام خانه‌های روشنیم		روشن است آن خانه گویی آن کیست
بر سر آن آب ما چون روغنیم		ما حجاب آب حیوان خودیم

شب چه باشد روز و شب آن توییم		امشب ای دلدار مهمان توییم
حاضران کاسه و خوان توییم		هر کجا باشیم و هر جا که رویم
پروریده نعمت و نان توییم		نقش‌های صنعت دست توییم
در سفر طواف ایوان توییم		چون کبوترزاده برج توییم
با زجاجه دل پری خوان توییم		حیث ما کنتم فولوا شطره
ما صحیفه خط و عنوان توییم		هر زمان نقشی کنی در مغز ما
زانک مست شیر و پستان توییم		همچو موسی کم خوریم از دایه شیر
زانک چون زر در حرمدان توییم		ایمنیم از دزد و مکر راه زن
که سبکسار و گران جان توییم		زان چنین مست است و دلخوش جان ما
چون نباشد چون که چوگان توییم		گوی زرین فلک رقصان ماست
دولت این بس که به میدان توییم		خواه چوگان ساز ما را خواه گوی
معجز موسی و برهان توییم		خواه ما را مار کن خواهی عصا
وقت خشم و جنگ ثعبان توییم		گر عصا سازیم بیفشانیم برگ
زانک خندان روی بستان توییم		عشق ما را پشت داری می کند
زانک همچون مه به میزان توییم		سایه ساز ماست نور سایه سوز
بند آن توست و انبان توییم		هم تو بگشا این دهان را هم تو بند

ما ز دریاییم و دریا می رویم		ما ز بالاییم و بالا می رویم
ما ز بی‌جاییم و بی‌جا می رویم		ما از آن جا و از این جا نیستیم
همچو لا ما هم به الا می رویم		لااله اندر پی الالله است
ما به جذبه حق تعالی می رویم		قل تعالوا آیتیست از جذب حق
لاجرم بی‌دست و بی‌پا می رویم		کشتی نوحیم در طوفان روح
باز هم در خود تماشا می رویم		همچو موج از خود برآوردیم سر
ما مثال رشته یکتا می رویم		راه حق تنگ است چون سم الخیاط
پس بدانک هر دمی ما می رویم		هین ز همراهان و منزل یاد کن
تا بدانی که کجاها می رویم		خوانده‌ای انا الیه راجعون
لاجرم فوق ثریا می رویم		اختر ما نیست در دور قمر
از علی تا رب اعلا می رویم		همت عالی است در سرهای ما
گر نه کوری بین که بینا می رویم		رو ز خرمنگاه ما ای کورموش
بین که ما از رشک بی‌ما می رویم		ای سخن خاموش کن با ما میا
ما به کوه قاف و عنقا می رویم		ای که هستی ما ره را مبند

سوی رفعت روح می افراختیم		دوش عشق شمس دین می باختیم
ماحضر با عشق او می ساختیم		در فراق روی آن معشوق جان
قالب از جان هر زمان پرداختیم		در نثار عشق جان افزای او
ما در این داد و ستد پرداختیم		عشق او صد جان دیگر می بداد
پرده عشاق را بنواختیم		همچو چنگ از حال خود خالی شدیم
کز شعاعش پرده‌ها بشناختیم		اندر آن پرده بده یک پردگی
حیله حیله پیشتر انداختیم		هر زمان خود را به سوی پرده‌ای
همچو ماه چارده می تاختیم		برج برج و پرده پرده بعد از آن
تا دل از رخت طبیعت آختیم		رو نمود از سوی تبریز آفتاب

خشم رفتم بی‌شما نشکیفتم		عاقبت ای جان فزا نشکیفتم
راستی گویم جدا نشکیفتم		در جدایی خواستم تا خو کنم
کاهم و از کهربا نشکیفتم		کی شکیبد خود کهی از کهربا
من جفاکش از وفا نشکیفتم		هر جفاکش طالب روز وفاست
گویمش ای جان ما نشکیفتم		نرم نرمک گویدم بازآمدی
بی‌پناه توتیا نشکیفتم		ای دل و ای جان و چشم روشنم
ناسزایم ناسزا نشکیفتم		بر سرم می زد که دیدی تو سزا
در فنا و در بقا نشکیفتم		آزمودم مردگی و زندگی
ای خدا و ای خدا نشکیفتم		مطربا این پرده گو بهر خدا

یک دمی همچو زمستان کندم		یک دمی خوش چو گلستان کندم
یک دمی طفل دبستان کندم		یک دمم فاضل و استاد کند
یک دمی شاه درستان کندم		یک دمی سنگ زند بشکندم
یک دمی جمله شبستان کندم		یک دمم چشمه خورشید کند
تا ببینم که چه دستان کندم		دامنش را بگرفتم به دو دست
گر چه او ساقی مستان کندم		دردی درد خوشش را قدحم
تا لقب هم شکرستان کندم		زان ستانم شکر او شب و روز

پنبه در گوش کند دلدارم		من اگر نالم اگر عذر آرم
هر جفایی که کند بردارم		هر جفایی که کند می رسدش
ستمش را به کرم انگارم		گر مرا او به عدم انگارد
دل به دردش ز چه رو نسپارم		داروی درد دلم درد وی است
که کند عشق عزیزش خوارم		عزت و حرمتم آنگه باشد
که بکوبد به لگد عصارم		باده آنگه شود انگور تنم
تا طرب ساز شود اسرارم		جان دهم زیر لگد چون انگور
که از این جور و جفا بیزارم		گر چه انگور همه خون گرید
که من از جهل نمی‌افشارم		پنبه در گوش کند کوبنده
لیک من بوالحکم این کارم		تو گر انکار کنی معذوری
آنگهی شکر کنی بسیارم		چون ز سعی و قدمم سر کردی

بنده چشم خوش آن یارم		من اگر مستم اگر هشیارم
از خود و جان و جهان بیزارم		بی‌خیال رخ آن جان و جهان
روز و شب در گل و در گلزارم		بنده صورت آنم که از او
چشم از این آینه چون بردارم		این چنین آینه‌ای می بینم
دم مده تا علالا برنارم		دم فروبسته‌ام و تن زده‌ام
گفتم این است بتا اقرارم		بت من گفت منم جان بتان
از تو من یک سر مو نگذارم		گفت اگر در سر تو شور من است
هر چه پروانه بود بسپارم		منم آن شمع که در آتش خود
دود عشق تو بود آثارم		گفتمش هر چه بسوزی تو ز من
جز چنان راست نیاید کارم		راست کن لاف مرا با دیده
کاندر این دایره چون پرگارم		من ز پرگار شدم وین عجب است
گفتم اینک به گرو دستارم		ساقی آمد که حریفانه بده
مددم ده قدری هشیارم		غلطم سر بستان لیک دمی
کاین جهان را به عدم انگارم		آن جهان پنهان را بنما

عاشق دولت آن سلطانم		من اگر پرغم اگر شادانم
اگرم تاج دهی نستانم		تا که خاک قدمش تاج من است
قند روید بن هر دندانم		تا لب قند خوشش پندم داد
یوسفم گر چه در این زندانم		گلم ار چند که خارم در پاست
مونس زاویه احزانم		هر کی یعقوب من است او را من
قند می نوشم و در افغانم		در وصال شب او همچو نیم
نه که من سرو چنین بستانم		پای من گر چه در این گل مانده‌ست
که نهان باشد جان من جانم		ز جهان گر پنهانم چه عجب
کوری خار چو گل خندانم		گر چه پرخارم سر تا به قدم
مؤمنان را پس از این ایمانم		بوده‌ام مؤمن توحید کنون
قامتش چند بود چندانم		سایه شخصم و اندازه او
او بداند که ز خورشیدانم		هر کی او سایه ندارد چو فلک
که به بازار نیم در کانم		قیمتم نبود هر چند زرم
چون زر و خاک به کان یک سانم		من درون دل این سنگ دلان
زان سوی کون و مکان من دانم		چونک از کان جهان بازرهم

من از این شهر سفر می نروم		من از این خانه به در می نروم
من از او جای دگر می نروم		منم و این صنم و باقی عمر
جز سوی تنگ شکر می نروم		به خدا طوطی و طوطی بچه‌ام
جز که در خون جگر می نروم		یک زمانی که ز من دور شود
من به جز سوی گهر می نروم		گر جهان بحر شود موج زند
جز به سوی گل تر می نروم		بلبل مستم و در باغ طرب
تا چو می جز که به سر می نروم		در سرم بوی میی افتاده‌ست
جای آن هست اگر می نروم		این چنین باغ و چنین سرو و چمن

عاشق دولت آن سلطانم		من اگر پرغم اگر خندانم
اگرم تاج دهی نستانم		هوس عشق ملک تاج من است
زانک من بلبل آن بستانم		رنگ شاخ گل او برگ من است
جز که در جان و دلش ننشانم		جز که بر خاک درش ننشینم
در گل و یاسمن و ریحانم		روز و شب غرقه شیر و شکرم
من خراب ویم این می دانم		گر خراب است جهان گر معمور
گر چه با خاک زمین یک سانم		نظری هست ملک را بر من
باش در کوره روم در کانم		زر با خاک درآمیخته‌ام

چون خیالی ز خیالات توام		من که حیران ز ملاقات توام
اه که بی‌دل ز مراعات توام		به مراعات کنی دلجویی
من مگر خود صفت ذات توام		ذات من نقش صفات خوش توست
مو به مو لطف و کرامات توام		گر کرامات ببخشد کرمت
گویی الفاظ و عبارات توام		نقش و اندیشه من از دم توست
این زمان هر دو نیم مات توام		گاه شه بودم و گاهت بنده
من بی‌دل شده مشکات توام		دل زجاج آمد و نورت مصباح
چون رقم محو تو و اثبات توام		ای مهندس که تو را لوحم و خاک
چه کنم رای که رایات توام		چه کنم ذکر که من ذکر توام
هم توام خوان که ز آیات توام		سنریهم شد و فی انفسهم

من از این شهر سفر می نروم		من از این خانه به در می نروم
من از او جای دگر می نروم		منم و این صنم و باقی عمر
من ز اثیرم به اثر می نروم		خاکیان رو به اثر آوردند
من چو دیده به نظر می نروم		ای دو دیده ز نظر دورم کن
چون فلک زیر و زبر می نروم		بخت من زیر و زبر کرد غمش
من ز خرگاه قمر می نروم		خانه چرخ و زمین تاریک است
من ز تیغش به سپر می نروم		گر چو خورشید مرا تیغ زند
من سوی تاج و کمر می نروم		بس بود عشق شهم تاج و کمر
من در اوصاف بشر می نروم		گم کنم خویش در اوصاف ملک
من گزافه به شجر می نروم		عشق او چون شجر و من موسی
ور نه من بهر خضر می نروم		زان شجر خواند یکی نور مرا
من چو هیزم به سفر می نروم		چون شجر خوش بکشم آب حیات
جز به نورش به سحر می نروم		شمس تبریز که نور سحر است

از هر گلی بریدم وز خار توبه کردم		ای مطرب این غزل گو کی یار توبه کردم
زان کار دست شستم زین کار توبه کردم		گه مست کار بودم گه در خمار بودم
از توبه‌های کرده این بار توبه کردم		در جرم توبه کردن بودیم تا به گردن
من ننگ را شکستم وز عار توبه کردم		ای می فروش این ده ساغر به دست من ده
از گرم و سرد و خشکی هر چار توبه کردم		مانند مست صرعم بیرون ز چار طبعم
بردار چنگ می زن بر تار توبه کردم		ای مطرب الله الله می بی‌رهم تو بر ره
بیچارگی است چاره ناچار توبه کردم		ز اندیشه‌های چاره دل بود پاره پاره
کز ذوق آن گنه را بسیار توبه کردم		بنمای روی مه را خوش کن شب سیه را
من تایب قدیمم من پار توبه کردم		گفتم که وقت توبه‌ست شوریده‌ای مرا گفت
منکر به عشق گوید ز انکار توبه کردم		بهر صلاح دین را محروسه یقین را

گفتا چگونه بندی چیزی که من شکستم		گفتم که عهد بستم وز عهد بد برستم
اما چگونه گیرم چون من شکسته دستم		با وی چو شهد و شیرم هم دامنش بگیرم
اکنون بلند گردم کز جور کرد پستم		خود دامنش نگیرد الا شکسته دستی
چون نیست کرد آنگه بازآورد به هستم		تا من بلند باشم پستم کند به داور
افغان ز چشم مستش کان مست کرد مستم		ای حلقه‌های زلفش پیچیده گرد حلقم
چندان بهانه کردم وز دست او نرستم		آمد خیال مستش مستانه حمله آورد
گفتا که نیست این جا یعنی بدان که هستم		حلقه زدم به در بر آواز داد دلبر
من کی شکار دامم من کی اسیر شستم		گفتم که بنده آمد گفت این دم تو دام است
ای بت مرا بسوزان زیرا که بت پرستم		گفتم اگر بسوزی جان مرا سزایم
چون تو مرا بسوزی از سوختن برستم		من خشک از آن شدستم تا خوش مرا بسوزی
در مرگ و زندگانی با تو خوشم خوشستم		هر جا روی بیایم هر جا روم بیایی
در سایه تو بالله جستم ز مرگ جستم		ای آب زندگانی با تو کجاست مردن

اندر جواب ایشان خوبی تو بسستم		گر جان منکرانت شد خصم جان مستم
بنمایمش جمالت از دور من برستم		در دفع آن خیالش وز بهر گوشمالش
زان نیست ای برادر هستم چنانک هستم		گوید که نیست جوهر وز منش نیست باور
تا پیش شهریاری من ساغری شکستم		دوش از رخ نگاری دل مست گشت باری
من جرم دار شاهم نک بشکنید دستم		من مست روی ماهم من شاد از آن گناهم
من ملک را چه باشم تا تحفه‌ای فرستم		بس رندم و قلاشم در دین عشق فاشم
شه مخزنش گشاده چون دست دزد بستم		دل دزد و دزدزاده بر مخزن ایستاده
من می روم چو ماهی آن سو که برد شستم		ای بی‌خبر ز شاهی گویی که بر چه راهی
او قبله نمازم او نور آب دستم		شمس الحق است رازم تبریز شد نیازم

در بیخودی مطلق با خود چه نیک شادم		رفتم ز دست خود من در بیخودی فتادم
تا چشم‌ها به ناگه در روی او گشادم		چشمم بدوخت دلبر تا غیر او نبینم
گفتم طلاق بستان گفتا بده بدادم		با من به جنگ شد جان گفتا مرا مرنجان
نافم بر آن برید او آن دم که من بزادم		مادر چو داغ عشقت می دید در رخ من
ای تو صلاح جانم بی‌تو چه در فسادم		گر بر فلک روانم ور لوح غیب خوانم
وز نور رویت آمد عهد الست یادم		ای پرده برفکنده تا مرده گشته زنده
از خویش و خلق پنهان گویی پری نژادم		از عشق شاه پریان چون یاوه گشتم ای جان
تن گفت خاک و جان گفت سرگشته همچو بادم		تبریز شمس دین را گفتم تنا کی باشی

چون بوی تو بیامد دیدم که زنده بودم		صد بار مردم ای جان وین را بیازمودم
بار دگر بزادم چون بانگ تو شنودم		صد بار جان بدادم وز پای درفتادم
ای ساخته چو عیدم وی سوخته چو عودم		تا روی تو بدیدم از خویش نابدیدم
آن باز بازگونه چون مرغ درربودم		دامی است در ضمیرم تا باز عشق گیرم
گردان به گرد ماهت چون گنبد کبودم		ای شعله‌های گردان در سینه‌های مردان
من توبه‌ها شکسته بودم چنانک بودم		آن ساعت خجسته تو عهدها ببسته
چون سوی عقل رفتم عقلم نداشت سودم		عقلم ببرد از ره کز من رسی تو در شه

دیدم بسی عجایب چون تو عجب ندیدم		اندر دو کون جانا بی‌تو طرب ندیدم
محروم ز آتش تو جز بولهب ندیدم		گفتند سوز آتش باشد نصیب کافر
چندان سخن شنیدم اما دو لب ندیدم		من بر دریچه دل بس گوش جان نهادم
جز لطف بی‌حد تو آن را سبب ندیدم		بر بنده ناگهانی کردی نثار رحمت
اندر عجم نیامد و اندر عرب ندیدم		ای ساقی گزیده مانندت ای دو دیده
وان شیشه که نظیرش اندر حلب ندیدم		زان باده که عصیرش اندر چرش نیامد
کاندر خودی و هستی غیر تعب ندیدم		چندان بریز باده کز خود شوم پیاده
ای مادر و پدر تو جز تو نسب ندیدم		ای شمس و ای قمر تو ای شهد و ای شکر تو
هم پشت و هم پناهی کفوت لقب ندیدم		ای عشق بی‌تناهی وی مظهر الهی
اصل همه طلب تو در تو طلب ندیدم		پولادپاره‌هاییم آهن رباست عشقت
تا تو ادب بخواندی در تو ادب ندیدم		خامش کن ای برادر فضل و ادب رها کن
بی‌بصره وجودت من یک رطب ندیدم		ای شمس حق تبریز ای اصل اصل جان‌ها

گفتار دو جهان را از یک دهان برآرم		خواهم که کفک خونین از دیگ جان برآرم
تا همچو خود جهان را من از جهان برآرم		از خود برآمدم من در عشق عزم کردم
از گفت وارهم من چون یک فغان برآرم		زنار نفس بد را من چون گلوش بستم
کز جان دودرنگش آتش عیان برآرم		والله کشانم او را چندان به گرد گردون
وز عشق سرکشان را از خان و مان برآرم		ای بس عروس جان را روبند تن ربایم
وز چنگ بی‌زبان من سیصد زبان برآرم		این جمله جان‌ها را در عشق چنگ سازم
کز عشق زه برآید چون آن کمان برآرم		پر کرد شمس تبریز در عشق یک کمانی

در سینه از نی او صد مرغزار دارم		یا رب چه یار دارم شیرین شکار دارم
گوید کجا گریزی من با تو کار دارم		قاصد به خشم آید چون سوی من گراید
گفتا پیش دوانم پا در غبار دارم		من دوش ماه نو را پرسیدم از مه خود
گفتا ز شرم رویش رنگ نضار دارم		خورشید چون برآمد گفتم چه زردرویی
گفتا که از فسونش رفتار مار دارم		ای آب در سجودی بر روی و سر دوانی
گفتا ز برق رویش دل بی‌قرار دارم		ای میرداد آتش پیچان چنین چرایی
گفتا بسوزد این دل گر اختیار دارم		ای باد پیک عالم تو دل سبک چرایی
گفتا که در درونه باغ و بهار دارم		ای خاک در چه فکری خاموشی و مراقب
در سر خمار دارم در کف عقار دارم		بگذر از این عناصر ما را خداست ناصر
می دردهد دودستی چون دستیار دارم		گر خواب ما ببستی بازست راه مستی
چون گفت دل نیوشم زین گفت عار دارم		خاموش باش تا دل بی‌این زبان بگوید

پشت و پناه فقرم پشت طمع نخارم		من پاکباز عشقم تخم غرض نکارم
مرغ گشاده پایم برگ قفس ندارم		نی بند خلق باشم نی از کسی تراشم
بر تشنگان خاکی آب حیات بارم		من ابر آب دارم چرخ گهرنثارم
من نیز نورم ای جان گر چه ز دور نارم		موسی بدید آتش آن نور بود دلخوش
گر چه که بی‌قرارم در روح برقرارم		شاخ درخت گردان اصل درخت ساکن
در هر شبی چو روزم در هر خزان بهارم		من بوالعجب جهانم در مشت گل نهانم
اما چو باخود آیم زین هر دو برکنارم		با مرغ شب شبم من با مرغ روز روزم
شش دانگ آن گهم که بیرون ز پنج و چارم		آن لحظه باخود آیم کز محو بیخود آیم
بی‌اختیار گردد در فر اختیارم		جان بشر به ناحق دعویش اختیار است
آن باد او نماند چون باده‌ای درآرم		آن عقل پرهنر را بادی است در سر او

ای بارها خریده از غصه و زحیرم		بازآمدم خرامان تا پیش تو بمیرم
جز رعد تو نخواهم جز جعد تو نگیرم		من چون زمین خشکم لطف تو ابر و مشکم
خاصه دمی که گویی ای خسته دل اسیرم		خوشتر اسیری تو صد بار از امیری
خاصه دمی که گویی ای بی‌نوا فقیرم		خاکی به تو رسیده به از زری رمیده
چنگ است ورد و ذکرم باده‌ست شیخ و پیرم		از ماجرا گذر کن گو عقل ماجرا را
در جنت جمالت من غرق شهد و شیرم		ای جان جان مستان ای گنج تنگدستان
گر چون کمان خمیدم پرنده همچو تیرم		من رستخیز دیدم وز خویش نابدیدم
بی‌تو کجا روم من ای از تو ناگزیرم		خاکی بدم ز بادت بالا گرفت خاکم
ای پرده‌ها دریده کی می هلی ستیزم		ای نور دیده و دین گفتی به عقل بنشین
آن خیره کش فراقت می راند خیر خیرم		من بنده الستم آن تو بوده استم
کی دررسد فطیرم تا نسرشی خمیرم		کی خندد این درختم بی‌نوبهار رویت
تا خویش تو بدیدم از خویش خود نفیرم		تا خوان تو بدیدم آزاد از ثریدم
در من اثر چو کردی بر گنبد اثیرم		از من گذر چو کردی از عقل و جان گذشتم
تا بی‌سلام نبود این قعده اخیرم		در قعده‌ام سلامی ای جان گزین من کن
من پا چرا نکوبم چون بم شده‌ست زیرم		من کف چرا نکوبم چون در کف است خوبم
خدمت به مشرقی به کز روش مستنیرم		تبریز شمس دین را از ما رسان تو خدمت

دیوانه چون نگردم زنجیر چون نگیرم		پیش چنین جمال جان بخش چون نمیرم
تو چون میی من آبم تو شهد و من چو شیرم		چون باده تو خوردم من محو چون نگردم
عذر ار نمی‌پذیری من عشوه می پذیرم		بگشا دهان خود را آن قند بی‌عدد را
زیرا به شهر عشقت بر عاشقان امیرم		دانی که از چه خندم از همت بلندم
نوعشق می نمایم والله که سخت پیرم		با عشق لایزالی از یک شکم بزادم
ور این نظر گشایی دانی که بی‌نظیرم		آن چشم اگر گشایی جز خویش را نشایی
و اندر تنور گرمان من پخته‌تر خمیرم		اندر تنور سردان آتش زنم چو مردان
تا در غلط نیفتی گر شور چون پنیرم		در لطف همچو شیرم اندر گلو نگیرم
چون او به تخت آید من پیش او وزیرم		در عشق شمس تبریز سلطان تاجدارم

تا کی به گوشه گوشه از مکر تو گریزم		ای چرخ عیب جویم وی سقف پرستیزم
من ابر همچو خونم بر تو چرا بریزم		ای چرخ همچو زنگی خون خواره خلایق
کاین است بر تو واجب کیی به نار تیزم		ای دل بسوز خوش خوش مگریز از این دوآتش
وین عشق همچو آتش وین خلق همچو هیزم		مقصود نور آمد عالم تنور آمد
در آتشش نشستم تا حشر برنخیزم		همچون خلیل یزدان پروانه وار شادان

چندین زبون نیم که ز استیز تو گریزم		آری ستیزه می کن تا من همی‌ستیزم
والله که گر بخسپی این باده بر تو ریزم		از حیله خواب رفتی هر سوی می بیفتی
زودم به ره مکن جان من سخت دیرخیزم		ای دولت مصور پیش من آر ساغر
هر لحظه موت گوید من ناف مشک بیزم		هر لحظه روت گوید من شمع شب فروزم
نرمی کن و حلیمی ای یار تند و تیزم		نپذیرم ای سمن بر کمتر ز هجده ساغر
چون در بر تو میرم نغز است رستخیزم		ای لطف بی‌کناره خوش گیر در کنارم
من مست آن عروسم نی سخره جهیزم		ساغر بیار و کم کن این لاغ و این ندیمی
کی گرد دیگ گردم آخر نه کفچلیزم		خواهم شراب ناری تو دیگ پیشم آری
نی چون خران عنگم نی عاشق کمیزم		درده شراب رهبان ای همدم مسیحان
من یار رستمانم نی یار مرد حیزم		خامش ز عشق بشنو گوید تو گر مرایی

ای در دلم نشسته از تو کجا گریزم		ای توبه‌ام شکسته از تو کجا گریزم
وی گردنم ببسته از تو کجا گریزم		ای نور هر دو دیده بی‌تو چگونه بینم
وی روی تو خجسته از تو کجا گریزم		ای شش جهت ز نورت چون آینه‌ست شش رو
جان نیز گشت خسته از تو کجا گریزم		دل بود از تو خسته جان بود از تو رسته
از دل نه‌ای گسسته از تو کجا گریزم		گر بندم این بصر را ور بسکلم نظر را

خط را کنی مسلسل یعنی که من نخوانم		دل را ز من بپوشی یعنی که من ندانم
چون سر دل ندانم کاندر میان جانم		بر تخته خیالات آن را نه من نبشتم
رقصان و ذکرگویان سوی گهرفشانم		از آفتاب بیشم ذرات روح پیشم
ای ذره چون گریزی از جذبه عیانم		گر نور خود نبودی ذرات کی نمودی
فریش می فرستم پریش می ستانم		پروانه وار عالم پران به گرد شمعم
گر شرح عشق خواهی پیش ویت نشانم		در خلوت است عشقی زین شرح شرحه شرحه
زان نقش منکران را در قعر می کشانم		ور زان که در گمانی نقش گمان ز من دان
زان دام مقبلان را از کفر می رهانم		ور زان که در یقینی دام یقین ز من بین
کان تیر رنج نجهد الا که از کمانم		ور درد و رنج داری در من نظر کن از وی
می بین که آن نشانه‌ست از لطف بی‌نشانم		ور رنج گشت راحت در من نگر همان دم
وان جا که ذوالجلال است من دم زدن نتانم		هر جا که این جمال است داد و ستد حلال است

نامم بها نهادند گر چه که بی‌بهایم		عالم گرفت نورم بنگر به چشم‌هایم
بنگر به عزت من کان را همی‌بخایم		زان لقمه کس نخورده‌ست یک ذره زان نبرده‌ست
بیدار و خفته هر دم مستانه می برآیم		گر چرخ و عرش و کرسی از خلق سخت دور است
شادی و بزم و سور است با خود از آن نیایم		آن جا جهان نور است هم حور و هم قصور است
در حلقه شان نگینم در حلقه چون درآیم		جبریل پرده دار است مردان درون پرده
احمد نشسته تنها یعنی که من جدایم		عیسی حریف موسی یونس حریف یوسف
احمد گهر به دریا اینک همی‌نمایم		عشق است بحر معنی هر یک چو ماهی در بحر

چون باد و آب و آتش در عشق تو دویدیم		آوازه جمالت از جان خود شنیدیم
دستی به جان ما بر بنگر چه‌ها بریدیم		اندر جمال یوسف گر دست‌ها بریدند
این دلق پاره پاره در پای تو کشیدیم		رندان و مفلسان را پیداست تا چه باشد
هستند لیک چون تو در خواب هم ندیدیم		در عشق جان سپاران مانند ما هزاران
چون عکس خویش دیدیم از خویش می رمیدیم		ماننده ستوران در آب وقت خوردن

تا نقش‌های خود را یک یک فروتراشیم		درده شراب یک سان تا جمله جمع باشیم
ما شاخ یک درختیم ما جمله خواجه تاشیم		از خویش خواب گردیم همرنگ آب گردیم
در شهر عشق پنهان در کوی عشق فاشیم		ما طبع عشق داریم پنهان آشکاریم
خود را چو زنده بینیم در نوحه رو خراشیم		خود را چو مرده بینیم بر گور خود نشینیم
رنگ قلاش دارد زیرا که ما قلاشیم		هر صورتی که روید بر آینه دل ما
این خاک بوالهوس را بر روی خاک پاشیم		ما جمع ماهیانیم بر روی آب رانیم
تا نقد عشق دیدیم تجار بی‌قماشیم		تا ملک عشق دیدیم سرخیل مفلسانیم

من آن گدای عورم کز شاه خشم کردم		من آن شب سیاهم کز ماه خشم کردم
کردم یکی بهانه وز راه خشم کردم		از لطفم آن یگانه می خواند سوی خانه
هم آه برنیارم از آه خشم کردم		گر سر کشد نگارم ور غم برد قرارم
از زر چو زر بجستم وز جاه خشم کردم		گاهم فریفت با زر گاهم به جاه و لشکر
وز کهربای عالم من کاه خشم کردم		ز آهن ربای اعظم من آهنم گریزان
خود پنج و شش کی باشد ز الله خشم کردم		ما ذره‌ایم سرکش از چار و پنج و از شش
گر شبه آفتابی ز اشباه خشم کردم		این را تو برنتابی زیرا برون آبی

می زن دهل به شکر دلا لم و لم و لم		اشکم دهل شده‌ست از این جام دم به دم
گه زیر می زن ای دل و گه بم و بم و بم		هین طبل شکر زن که می طبل یافتی
تا برکنم ز باغ جهان شاخ و بیخ غم		از بهر من بخر دهلی از دهلزنان
صحرا و کوه پر شد از طبل و از علم		لشکر رسید و عشق سپهدار لشکرست
می ریزد آن شراب به اسراف همچو یم		ما پر شدیم تا به گلو ساقی از ستیز
از من شنو که بحریم و بحر اندرم		دانی که بحر موج چرا می زند به جوش
بر می جهد به سوی هوا آب لاجرم		تنگ آمده‌ست و می طلبد موضع فراخ
اندر هوا و سیل و که و جوی ای صنم		کان آب از آسمان سفری خوی بوده‌ست
ما موج می زنیم ز هستی سوی عدم		آب حیات ما کم از آن آب بحر نیست
نی در هوای گنبد این چرخ خم به خم		نی در جهان خاک قرار است روح را
یعنی کنار صنع شهنشاه محتشم		زان باغ کو شکفت همان جاست میل جان
ما راضییم خواجه بدین ظلم و این ستم		بس بس مکن هنوز تو را باده خوردنی است
خاموشیش مجوی که دریاست جان عم		خاموش باش فتنه درافکنده‌ای به شهر

از رشک و غیرت است که در چادری شدیم		از ما مشو ملول که ما سخت شاهدیم
بینی که رشک و حسرت ماهیم و فرقدیم		روزی که افکنیم ز جان چادر بدن
ور نی تو دور باش که ما شاهد خودیم		رو را بشو و پاک شو از بهر دید ما
ما تا ابد جوان و دلارام و خوش قدیم		آن شاهدی نه‌ایم که فردا شود عجوز
فانی است عمر چادر و ما عمر بی‌حدیم		آن چادر ار خلق شد شاهد کهن نشد
آدم نداش کرد تو ردی نه ما ردیم		چادر چو دید از آدم ابلیس کرد رد
گفتند در سجود که بر شاهدی زدیم		باقی فرشتگان به سجود اندرآمدند
ما را ز عقل برد و سجود اندرآمدیم		در زیر چادر است بتی کز صفات او
گر عقل ما نداند در عشق مرتدیم		اشکال گنده پیر ز اشکال شاهدان
طفلانه دم زدیم که با طفل ابجدیم		چه جای شاهد است که شیر خداست او
ور نی که ما چه لایق جوزیم و کنجدیم		با جوز و با مویز فریبند طفل را
گوید که رستم صف پیکار امجدیم		در خود و در زره چو نهان شد عجوزه‌ای
ما چون غلط کنیم که در نور احمدیم		از کر و فر او همه دانند کو زن است
اکنون دهان ببند که بی‌گفت مرشدیم		مؤمن ممیز است چنین گفت مصطفی
زیرا تمام قصه از آن شاه نستدیم		بشنو ز شمس مفخر تبریز باقیش

بزم شهنشه‌ست نه ما باده می خریم		برخیز تا شراب به رطل و سبو خوریم
درده شراب لعل ببین ما چه گوهریم		بحری است شهریار و شرابی است خوشگوار
ما ذره وار مست بر این اوج برپریم		خورشید جام نور چو برریخت بر زمین
از کبر در پیاله خورشید ننگریم		خورشید لایزال چو ما را شراب داد
تا همچو دل ز آب و گل خویش بگذریم		پیش آر آن شراب خردسوز دلفروز
در شرب سابقیم و به خدمت مقصریم		پرخواره‌ایم کز کرم شاه واقفیم
زین سو چو فربهیم بدان سوی لاغریم		زیرا که سکر مانع خدمت بود یقین
بر ما بزن که ما ز شعاعش منوریم		نوری که در زجاجه و مشکات تافته‌ست
درسوزمان چو هیزم تا هیچ نفسریم		بس گرم و سرد شد دل از این باده چون تنور
چون کوره بهر ما که مس و قلب یا زریم		چون شیشه فلک پر از آتش شده‌ست جان
کز ساغر چو لاله چو گل یاسمین بریم		ای گلعذار جام چو لاله به مجلس آر
با جمله ما خوشیم ولی با تو خوشتریم		خوش خوش بیا و اصل خوشی را به بزم آر
تو تری و لطیفی و ما از تو ترتریم		ای مطرب آن ترانه تر بازگو ببین
در ما که در وفای تو چون کوه مرمریم		اندرفکن ز بانگ و خروش خوشت صدا
در گوش ما بدم که چو سرنای مضطریم		آن دم که از مسیح تو میراث برده‌ای
خاموش کن که پیش حسودان منکریم		گر چه دهان پر است ز گفتار لب ببند

جان داده‌ام ولیک جهانی خریده‌ام		چیزی مگو که گنج نهانی خریده‌ام
دادم قراضه زر و کانی خریده‌ام		رویم چو زرگر است از او این سخن شنو
وز طاق ابروش چه کمانی خریده‌ام		از چشم ترک دوست چه تیری که خورده‌ام
با کس نگویم این ز فلانی خریده‌ام		با خلق بسته بسته بگویم من این حدیث
دیدم شکرلبی و زبانی خریده‌ام		هر چند بی‌زبان شده بودم چو ماهیی
زان باغ بی‌نشانه نشانی خریده‌ام		ناگاه چون درخت برستم میان باغ
لیک از میان نیست میانی خریده‌ام		گفتم میان باغ خود آن را میانه نیست
بیرون ز هر دو قرن قرانی خریده‌ام		کردم قران به مفخر تبریز شمس دین

باغم چه می بری چو تویی باغ و گلشنم		ای گوش من گرفته تویی چشم روشنم
در سایه لوای کرم طبل می زنم		عمری است کز عطای تو من طبل می خورم
باور نمی‌کنم عجب ای دوست کاین منم		می مالم این دو چشم که خواب است یا خیال
چون ماه نو ز بدر تو باریک می تنم		آری منم ولیک برون رفته از منی
تا شوق روی توست مها طوق گردنم		در تاج خسروان به حقارت نظر کنم
با خاکیان ز رشک تو چون آب و روغنم		با ماهیان ز بحر تو من نزل می خورم
چون ماهیم نبیند کس آب خوردنم		گر چه ز بحر صنعت من آب خوردنی است
من خوش صدا چو چنگ ز آسیب ناخنم		گر ناخن جفا بخراشد رگ مرا
گر می جهد رگی بنما تاش برکنم		خود پی ببرده‌ای تو که رگ دار نیستم
گر نیست نیستم ز چه شد نیست مسکنم		گفتی چه کار داری بر نیست کار نیست
تا جان نوبهاری و من سرو و سوسنم		نفخ قیامتی تو و من شخص مرده‌ام
تو عقل عقل عقلی و من سخت کودنم		من نیم کاره گفتم باقیش تو بگو
تو جان جان جانی و من قالب تنم		من صورتی کشیدم جان بخشی آن توست

بیچاره نیستیم که درمان و چاره‌ایم		ما قحطیان تشنه و بسیارخواره‌ایم
در شکر همچو چشمه و در صبر خاره‌ایم		در بزم چون عقار و گه رزم ذوالفقار
بل پاره دوز خرقه دل‌های پاره‌ایم		ما پادشاه رشوت باره نبوده‌ایم
وز ما مدزد دل که نه ما دل فشاره‌ایم		از ما مپوش راز که در سینه توایم
یا آفتاب تن زده اندر ستاره‌ایم		ما آب قلزمیم نهان گشته زیر کاه
داند کنار بام که ما بی‌کناره‌ایم		ما را ببین تو مست چنین بر کنار بام
پس ما چه غم خوریم که بر مه سواره‌ایم		مهتاب را چه ترس بود از کنار بام
بی‌زحمت جگر تو ببین خون چه کاره‌ایم		گر تیردوز گشت جگرهای ما ز عشق
هم می چریم در ده و هم بر قناره‌ایم		قصاب ده اگر چه که ما را بکشت زار
هنگامه گیر دل شده و هم نظاره‌ایم		ما مهره‌ایم و هم جهت مهره حقه‌ایم
همچون مسیح ناطق طفل گواره‌ایم		خاموش باش اگر چه به بشرای احمدی
بر چرخ دیوکش چو شهاب و شراره‌ایم		در عشق شمس مفخر تبریز روز و شب

با چشم تو ز باده و خمار فارغیم		با روی تو ز سبزه و گلزار فارغیم
دکان خراب کرده و از کار فارغیم		خانه گرو نهاده و در کوی تو مقیم
از سود و از زیان و ز بازار فارغیم		رختی که داشتیم به یغما ببرد عشق
ما ننگ را خریده و از عار فارغیم		دعوی عشق وانگه ناموس و نام و ننگ
دستی بزن که از غم و غمخواره فارغیم		غم را چه زهره باشد تا نام ما برد
بگذر مخر که ما ز خریدار فارغیم		ای روترش که کاله گران است چون خرم
کز باد و بود اندک و بسیار فارغیم		ما را مسلم آمد شادی و خوشدلی
کز ذوق عشق از سر و دستار فارغیم		بررفت و برگذشت سر ما ز آسمان
ز اقرار هر دو عالم و ز انکار فارغیم		ما لاف می زنیم و تو انکار می کنی
ما سگ نزاده‌ایم و ز مردار فارغیم		مشتی سگان نگر که به هم درفتاده‌اند
ما از دغا و حیلت و مکار فارغیم		اسرار تو خدای همی‌داند و بس است
از بحث و از جدال و ز تکرار فارغیم		درسی که عشق داد فراموش کی شود
هر تخم را که خواهی می کار فارغیم		پنهان تو هر چه کاری پیدا بروید آن
ور نی در این طریق ز گفتار فارغیم		آهن ربای جذب رفیقان کشید حرف
از شمس چرخ گنبد دوار فارغیم		با نور روی مفخر تبریز شمس دین

حاشا که چشم خویش از آن روی برکنیم		بگشای چشم خود که از آن چشم روشنیم
تا خویش را ز عشق بر آن سینه برزنیم		پروانه‌ای تو بهر تو بفروز سینه را
زیرا ز خوف عشق تو ما سخت ایمنیم		بفزای خوف عشق نخواهیم ایمنی
یعنی که مات شو که همی‌مات ضامنیم		پروانه را ز شمع تو هر روز مژده‌ای است
بی‌من شویم از خود و ز عشق صد منیم		شادیم آن زمان که تو دعوی کنی که من
چون سرو سربلند و زبانور چو سوسنیم		تا باغ گلستان جمال تو دیده‌ایم
زیرا ز عشق روی تو زان سوی گلشنیم		بر گلشن زمانه برو آتشی بزن
در ما گریز زود که ما برج آهنیم		ای آنک سست دل شده‌ای در طریق عشق
داریم آب رو و همه محض روغنیم		از ذوق آتش شه تبریز شمس دین

ما خانه زیر گنبد اطلس نمی‌کنیم		ما در جهان موافقت کس نمی‌کنیم
بس کرده‌اند جمله و ما بس نمی‌کنیم		مخمور و مست و تشنه و بسیارخواره‌ایم
ما ترک موج دل پی هر خس نمی‌کنیم		این موج رحمت است و عدو چون کف و خس است
چون عاد و چون ثمود مقرنس نمی‌کنیم		ما قصر و چارطاق بر این عرصه فنا
چون نوح و چون خلیل مسس نمی‌کنیم		جز صدر قصر عشق در آن ساحت خلود
ما قصد صید مرده چو کرکس نمی‌کنیم		ما را مطار زان سوی قاف است در شکار
بر جای حور پاک معرس نمی‌کنیم		دیو سیاه غرچه فریب پلید را
در تیره خاک حرص مغرس نمی‌کنیم		ما آن نهاله را که بر و میوه‌اش جفاست
ما خود نظر به جان مقدس نمی‌کنیم		از لذتی که هست نظر را ز قدس او
از رشک غیر جنس مجنس نمی‌کنیم		خاموش نظم و قافیه را ما از این سپس

دیدیم این جهان را تا آن جهان رویم		خیزید عاشقان که سوی آسمان رویم
زین هر دو بگذریم و بدان باغبان رویم		نی نی که این دو باغ اگر چه خوش است و خوب
بر روی بحر زان پس ما کف زنان رویم		سجده کنان رویم سوی بحر همچو سیل
زین روی زعفران به رخ ارغوان رویم		زین کوی تعزیت به عروسی سفر کنیم
دل‌ها همی‌طپند به دارالامان رویم		از بیم اوفتادن لرزان چو برگ و شاخ
وز گرد چاره نیست چو در خاکدان رویم		از درد چاره نیست چو اندر غریبییم
شکرستان شویم و به شکرستان رویم		چون طوطیان سبز به پر و به بال نغز
پنهان ز چشم بد هله تا بی‌نشان رویم		این نقش‌ها نشانه نقاش بی‌نشان
تعلیممان دهد که در او بر چه سان رویم		راهی پر از بلاست ولی عشق پیشواست
در ره همان به‌ست که با کاروان رویم		هر چند سایه کرم شاه حافظ است
بجهیم از شکاف و بدان ناودان رویم		ماییم همچو باران بر بام پرشکاف
چون راست آمدیم چو تیر از کمان رویم		همچون کمان کژیم که زه در گلوی ماست
گر شیرزاده‌ایم بدان ارسلان رویم		در خانه مانده‌ایم چو موشان ز گربگان
پیش جمال یوسف با ارمغان رویم		جان آینه کنیم به سودای یوسفی
او آن چنانک گوید ما آن چنان رویم		خامش کنیم تا که سخن بخش گوید این

بام چه باشد بگو بر فلک سبزفام		چند روی بی‌خبر آخر بنگر به بام
صد مه و صد آفتاب چهره او را غلام		تا قمری همچو جان جلوه شود ناگهان
وز می او جان و دل نوش کند جام جام		از هوس عشق او چرخ زند نه فلک
باده جان شد مباح خوردن و خفتن حرام		چون به تجلی بتافت جانب جان‌ها شتافت
گفت ندارم ز بیم جز نفسی والسلام		گفت جهان سلیم چیست خبر ای نسیم

دشمنم از مرگ من کور شود والسلام		هر کی بمیرد شود دشمن او دوستکام
ای که چنین مرگ را جان و دل من غلام		آن شکرستان مرا می کشد اندر شکر
عمر شکربسته را مرگ نهادند نام		در غلط افکنده‌ست نام و نشان خلق را
فقر کند نام گنج تا غلط افتند عام		از جهت این رسول گفت که الفقر کنز
تا که زر پخته را ره نبرد هیچ خام		وحی در ایشان بود گنج به ویران بود
گفت که زین پس ز جهل وامکش از پس لگام		گفتم ای جان ببین زین دلم سست تنگ
توسن خنگ فلک باشد زیر تو رام		تا که سرانجام تو گردد بر کام تو
هست حیات ابد جوییش از جان مدام		گر تو بدانی که مرگ دارد صد باغ و برگ
نیست شو از خود که تا هست شوی زو تمام		خامش کن لب ببند بی‌دهنی خای قند

تا نبود در جهان بیش مرا نقش و نام		امشب جان را ببر از تن چاکر تمام
تا بشوم محو تو از دو جهان والسلام		این دم مست توام رطل دگر دردهم
گیرم جام عدم می کشمش جام جام		چون ز تو فانی شدم و آنچ تو دانی شدم
گر بنسوزد ز تو جمله بود خام خام		جان چو فروزد ز تو شمع بروزد ز تو
چون به عدم درشدم خانه ندانم ز بام		این نفسم دم به دم درده باده عدم
ای که هزاران وجود مر عدمت را غلام		چون عدمت می فزود جان کندت صد سجود
باده شد انعام خاص عقل شد انعام عام		باده دهم طاس طاس ده ز وجودم خلاص
بر لب دریا به ترس چند روم گام گام		موج برآر از عدم تا برباید مرا
من چو به دام اندرم نیست مرا ترس دام		دام شهم شمس دین صید به تبریز کرد

لولیکان را دمی بار ده ای محتشم		لولیکان توییم در بگشا ای صنم
ای شده خندان دهان از کرمت دم به دم		ای تو امان جهان ای تو جهان را چو جان
هین که رسید از حبش بر سر کوی حشم		امن دو عالم تویی گوهر آدم تویی
گردد هر لولیی صاحب طبل و علم		چون برسد کوس تو کمتر جاسوس تو
تا که ز شادی ما جان نبرد هیچ غم		رایت نصرت فرست لشکر عشرت فرست
چون لطفت برکشد بر خط لولی رقم		تیغ عرب برکنیم بر سر ترکان زنیم
عشرت با خوف جان راست نیاید به هم		خوف مهل در میان بانگ بزن کالامان
پر کن از عیش گوش پر کن از می شکم		مهر برآور به جوش وز دل چنگ آن خروش
آید صافی روان گوید ای من منم		تا سوی تبریز جان جانب شمس الزمان

بسته شکرخنده را تا که بگریانیم		ای تو ترش کرده رو تا که بترسانیم
گریه نصیب تن است من گهر جانیم		ترش نگردم از آنک از تو همه شکرم
همچو زر سرخ از آنک جمله زر کانیم		در دل آتش روم تازه و خندان شوم
دار مرا سنگسار ز آنچ من ارزانیم		در دل آتش اگر غیر تو را بنگرم
جز تو که برداریم جز تو که بنشانیم		هیچ نشینم به عیش هیچ نخیزم به پا
بوسه همی‌داد دل بر سر و پیشانیم		این دل من صورتی گشت و به من بنگرید
تو نه که نوری همه من نه که ظلمانیم		گفتم ای دل بگو خیر بود حال چیست
مست بخندید و گفت دل که نمی‌دانیم		ور تو منی من توام خیرگی از خود ز چیست
سوره کهفم که تو خفته فروخوانیم		رو مطلب تو محال نیست زبان را مجال
گفت بگو راست ای صادق ربانیم		زود بر او درفتاد صورت من پیش دل
مفخر تبریزیان آنک در او فانیم		گفت که این حیرت از منظر شمس حق است

بیشتر آ گوهرا تا همه دریا رویم		پیشتر آ می لبا تا همه شیدا شویم
جمع معلق زنان مست به دریا دویم		دست به هم وادهیم حلقه صفت جوق جوق
های که چون گلستان تا به ابد ما نویم		بر لب دریای عشق تازه بروییم باز
چون ز رخ آتشین مایه صد پرتویم		وز جگر گلستان شعله دیگر زنیم
آه که تو زین سوی آه که ما زان سویم		جوهر ما رو نمود لیک از آن سوی بحر
تاج تو را گوهریم اسپ تو را ما جویم		شاه سوارا به سر تاج بجنبان چنین
آتش اندرزنیم هر کی بگوید دویم		بر سر دارش کنیم هر کی بگوید یکیم

زان سوی گردون عشق چرخ زنان آمدیم		بار دگر ذره وار رقص کنان آمدیم
گه به کران تاختیم گه به میان آمدیم		بر سر میدان عشق چونک یکی گو شدیم
ما چو از آن سوتریم ما نه چنان آمدیم		عشق نیاز آورد گر تو چنانی رواست
آب چو آتش بیار ما نه بنان آمدیم		خواجه مجلس تویی مجلسیان حاضرند
چون که به جان آمدیم زود به جان آمدیم		شکر که ناداشت وار از سبب زخم تو
تیغ و کفن در بغل بهر همان آمدیم		شمس حق این عشق تو تشنه خون من است
فخر زمین در غمت شور زمان آمدیم		جز نمکت نشکند شورش تبریز را

آب حیات توایم گر چه به شکل آتشیم		خوش سوی ما آ دمی ز آنچ که ما هم خوشیم
گر تو نیایی به خود مات از این سو کشیم		تو جو کبوتربچه زاده این لانه‌ای
مست می اش می شویم باده از او می چشیم		حاضر ما شو که ما حاضر آن شاهدیم
نعره زنان همچو رعد گر چه چنین خامشیم		تیزروان همچو سیل گر چه چو که ساکنیم
گر چه که ما همچو چرخ بی‌گنهی می کشیم		جان چو دریا تو راست بر کف خود نه بیا
کان سوی این شش جهت خسرو این هر ششیم		زان سوی این پنج حس نوبت ما پنج کن
کز رگ جان همچو چنگ بهر تو در نالشیم		در پی سرنای عشق تیزدم و دلنواز
ما نه چو رنجورکان عاشق آن بالشیم		صحت دعوی عشق مسند و بالش مجو
از رخ آن آفتاب چرخ درون مه وشیم		نور فلک شمس دین مفخر تبریز ما

ز بیخودی سر و ریش و سبال گم کردم		بدار دست ز ریشم که باده‌ای خوردم
به پیشگاه خرابات روی آوردم		ز پیشگاه و ز درگاه نیستم آگاه
هزار سال دود درنیابد او گردم		خرد که گرد برآورد از تک دریا
لطیفتر ز قمر گشت چهره زردم		فراختر ز فلک گشت سینه تنگم
که من سعادت بیمار و داروی دردم		دکان جمله طبیبان خراب خواهم کرد
هزار رحمت بر سینه جوامردم		شرابخانه عالم شده‌ست سینه من
که دنگ عشقم و از ننگ خویشتن فردم		هزار حمد و ثنا مر خدای عالم را
چو مات شاه شدم جمله لعب را بردم		چو خاک شاه شدم ارغوان ز من رویید
شدم به فضل خدا صد هزار چون مردم		چو دانه‌ای که بمیرد هزار خوشه شود
که از فشار رهد هر دلی کش افشردم		منم بهشت خدا لیک نام من عشق است
هر آن مرید که او را به عشق پروردم		رهد ز تیر فلک وز سنان مریخش
دو صد تموز بجوشید از دی سردم		چو آفتاب سعادت رسید سوی حمل
هزار پرده دریدی زبان من هر دم		خموش باش که گر نی ز خوف فتنه بدی

که لحظه لحظه تو را من عزیزتر دارم		نیم ز کار تو فارغ همیشه در کارم
که من تو را نگذارم به لطف بردارم		به ذات پاک من و آفتاب سلطنتم
سر تو را به ده انگشت مغفرت خارم		رخ تو را ز شعاعات خویش نور دهم
اگر ببارم از آن ابر بر سرت بارم		هزار ابر عنایت بر آسمان رضاست
که دیده برکات وصال و تیمارم		ببسته‌ست میان لطف من به تیمارت
از آن شبی که بگفتی به من که بیمارم		هزار شربت شافی به مهر می جوشد
که چشم روشن باشی به فهم اسرارم		بیا به پیش که تا سرمه نوت بکشم
که از کمال کرم دستگیر اغیارم		ز خاص خاص خودم لطف کی دریغ آید
که یافت شد به جوال تو صاع انبارم		تو را که دزد گرفتم سپردمت به عوان
هزار لطف در آن بود اگر چه قهارم		تو خیره در سبب قهر و گفت ممکن نی
به چشم لطف نظر کن به جمله آثارم		نه ابن یامین زان زخم یافت یوسف خویش
که من گزاف کسی را به غم نیازارم		به خلوتش همه تأویل آن بیان فرمود
ولی مبر تو گمان بد ای گرفتارم		خموش کردم تا وقت خلوت تو رسد

همه شراب تو نوشم چو لب فراز کنم		همه جمال تو بینم چو چشم باز کنم
و چون حدیث تو آید سخن دراز کنم		حرام دارم با مردمان سخن گفتن
رهی که آن به سوی تو است ترک تاز کنم		هزار گونه بلنگم به هر رهم که برند
ز خاک کوی تو آن آب را طراز کنم		اگر به دست من آید چو خضر آب حیات
ز نرگس و گل صدبرگ احتراز کنم		ز خارخار غم تو چو خارچین گردم
چو روی خود به شهنشاه دلنواز کنم		ز آفتاب و ز مهتاب بگذرد نورم
به مسجد فلک هفتمین نماز کنم		چو پر و بال برآرم ز شوق چون بهرام
همه حقیقت گردد اگر مجاز کنم		همه سعادت بینم چو سوی نحس روم
چو خویش را پی محمود خود ایاز کنم		مرا و قوم مرا عاقبت شود محمود
چو ذره‌ها همه را مست و عشقباز کنم		چو آفتاب شوم آتش و ز گرمی دل
همه نیاز شو آن لحظه‌ای که ناز کنم		پریر عشق مرا گفت من همه نازم
من از برای تو خود را همه نیاز کنم		چو ناز را بگذاری همه نیاز شوی
که تا برای سماع تو چنگ ساز کنم		خموش باش زمانی بساز با خمشی

در این سراب فنا چشمه حیات منم		نگفتمت مرو آن جا که آشنات منم
به عاقبت به من آیی که منتهات منم		وگر به خشم روی صد هزار سال ز من
که نقش بند سراپرده رضات منم		نگفتمت که به نقش جهان مشو راضی
مرو به خشک که دریای باصفات منم		نگفتمت که منم بحر و تو یکی ماهی
بیا که قدرت پرواز و پرّ و پات منم		نگفتمت که چو مرغان به سوی دام مرو
که آتش و تبش و گرمی هوات منم		نگفتمت که تو را ره زنند و سرد کنند
که گم کنی که سر چشمه صفات منم		نگفتمت که صفت‌های زشت در تو نهند
نظام گیرد خلاق بی‌جهات منم		نگفتمت که مگو کار بنده از چه جهت
وگر خداصفتی دان که کدخدات منم		اگر چراغ دلی دان که راه خانه کجاست

اگر چه دلق کشانم نه یار غار توام		بیار باده که دیر است در خمار توام
غلام همت و داد بزرگوار توام		بیار رطل و سبو کارم از قدح بگذشت
چو مست گشتم از آن پس به اختیار توام		در این زمان که خمارم مطیع من می باش
در این زمان که چو منصور زیر دار توام		بیار جام اناالحق شراب منصوری
قرار دادی با من بر آن قرار توام		به یاد آر سخن‌ها و شرط‌ها که ز الست
عجبتر اینک در این لحظه من سوار توام		بگو به ساغرش ای کف تو گر سوار منی
ولی چو درنگرم نیک در دوار توام		میان حلقه به ظاهر تو در دوار منی
که من عدو قدح‌های زهربار توام		به زیر چرخ ننوشم شراب ای زهره
شها بگیر به دستم که دست کار توام		چو شیشه زان شده‌ام تا که جام شه باشم
چگونه ریزد داند که بر کنار توام		عجب که شیشه شکافید و می نمی‌ریزد
چو زعفران شدم اما به لاله زار توام		اگر به قد چو کمانم ولی ز تیر توام
چگونه فاسق باشم شرابخوار توام		چگونه کافر باشم چو بت پرست توام
بپوش راز دل من که رازدار توام		بیا بیا که تو راز زمانه می دانی
گمان فتاد رخم را که هم عذار توام		چو آفتاب رخ تو بتافت بر رخ من
از آن خویش شمارم که در شمار توام		شمرد مرغ دلم حلقه‌های دام تو را
وگر چه اشتر مستم نه در قطار توام		اگر چه در چه پستم نه سربلند توام
اگر چه غرقه خونم نه در تغار توام		میان خون دل پرخون بگفت خاک تو را
اگر چه کار ندارم نه مست کار توام		اگر چه مال ندارم نه دستمال توام
که عاشق رخ پرنور شمس وار توام		برآی مفخر آفاق شمس تبریزی

در آن بهشت و گلستان و سبزه زار روم		به غم فرونروم باز سوی یار روم
به گلشن ابد و سرو پایدار روم		ز برگ ریز خزان فراق سیر شدم
به نقل و مجلس و سغراق بی‌شمار روم		من از شمار بشر نیستم وداع وداع
چو آب سجده کنان سوی جویبار روم		نمی‌شکیبد ماهی ز آب من چه کنم
همان به‌ست که اکنون به اختیار روم		به عاقبت غم عشقم کشان کشان ببرد
به عشق درنروم در کدام کار روم		ز داد عشق بود کار و بار سلطانان
اگر چه لاغرم سوی مرغزار روم		شنیده‌ام که امیر بتان به صید شده‌ست
به عشق دل به دهان سگ شکار روم		چو شیر عشق فرستد سگان خود به شکار
به سوی سنجق سلطان کامیار روم		چو بر براق سعادت کنون سوار شدم
چو از رعیت عشقم بدان دیار روم		جهان عشق به زیر لوای سلطانی است
بدان جهان و بدان جان بی‌غبار روم		منم که در نظرم خوار گشت جان و جهان
سزد سزد که بر آن چرخ برق وار روم		غبار تن نبود ماه جان بود آن جا
وگر خلیل جلیلم در آن شرار روم		اگر کلیم حلیمم بدان درخت شوم
مگر که از بر یاران به یار غار روم		خموش کی هلدم تشنگی این یاران
بهشت عدن بود هم در آن جوار روم		جوار مفخر آفاق شمس تبریزی

وگر درم نگشایی مقیم درگاهم		مرا اگر تو نخواهی منت به جان خواهم
به غیر آب نباشد پناه و دلخواهم		چو ماهیم که بیفکند موج بیرونش
من و تن و دل من سایه شهنشاهم		کجا روم به سر خویش کی دلی دارم
به توست آگهی من اگر من آگاهم		به توست بیخودیم گر خراب و سرمستم
نه کهربام تویی گر مثل پر کاهم		نه دلربام تویی گر مرا دلی باقی است
که چون کلیچه فتاده کنون در افواهم		نه از حلاوت حلوای بی‌حد لب توست
چو هی نشسته به پهلوی لام اللهم		ز هر دو عالم پهلوی خود تهی کردم
بس است دولت عشق تو منصب و جاهم		ز جاه و سلطنت و سروری نیندیشم
نه چون مشبهیان سرنگون اشباهم		چو قل هو الله مجموع غرق تنزیهم
به عشق و صبر کمربسته همچو خرگاهم		اگر تتار غمت خشم و ترکیی آرد
به سوی توست سفرهای گاه و بی‌گاهم		اگر چه کاهل و بی‌گاه خیز قافله‌ام
که زیر عقده هجرت بمانده چون ماهم		برآ چو ماه تمام و تمام این تو بگو

ز شرط‌ها بگذشتیم و رایگان کردیم		اگر چه شرط نهادیم و امتحان کردیم
نه پاره پاره زمین را هم آسمان کردیم		اگر چه یک طرف از آسمان زمینی شد
چه غم خوری ز بلندی چو نردبان کردیم		اگر چه بام بلندست آسمان مگریز
اگر ز غم تن بیچاره را کمان کردیم		پرت دهیم که چون تیر بر فلک بپری
لطافتش بنمودیم و باز جان کردیم		اگر چه جان مدد جسم شد کثیفی یافت
وگر تو گرگی ما گرگ را شبان کردیم		اگر تو دیوی ما دیو را فرشته کنیم
هزار بارت از آن شهد در دهان کردیم		تو ماهیی که به بحر عسل بخواهی تاخت
بر این درخت سعادت که آشیان کردیم		اگر چه مرغ ضعیفی بجوی شاخ بلند
بیا به بزم که شمشیر در میان کردیم		بگیر ملک دو عالم که مالک الملکیم
بسا قراضه قلبی که ماش کان کردیم		هزار ذره از این قطب آفتابی یافت
فسردگیش ببردیم و خوش روان کردیم		بسا یخی بفسرده کز آفتاب کرم
ز سیل‌ها و مددهاش خوش عنان کردیم		گر آب روح مکدر شد اندر این گرداب
چه ناامیدی از ما که را زیان کردیم		چرا شکفته نباشی چو برگ می لرزی
به آخرش بگزیدیم و باغبان کردیم		بسا دلی که چو برگ درخت می لرزید
چه شد بلی تو چون غیب را عیان کردیم		الست گفتیم از غیب و تو بلی گفتی
که ما بلی تو را باغ و بوستان کردیم		پنیر صدق بگیر و به باغ روح بیا
زبان نبود زبان تو ما زبان کردیم		خموش باش که تا سر به سر زبان گردی

میان مجلس جان حلقه حلقه می گردیم		چه روز باشد کاین جسم و رسم بنوردیم
چنانک بی‌لب و ساغر نخست می خوردیم		همی‌خوریم می جان به حضرت سلطان
برآر دست که ما دست‌ها برآوردیم		خراب و مست به ساقی جان همی‌گوییم
بیار باده احمر که زار و رخ زردیم		بیار نقل که ما نقل کرده‌ایم این سو
بپرس گرم که افسرده دم سردیم		بکن سلام که تسلیم ابتلای توییم
که ما به نورفشانی چو مه جوامردیم		جوابمان دهد آن ساقیم که نوش خورید
که ما به منع عطا مور را نیازردیم		تو ملک کدکن وهب لی بگو سلیمان وار
درآی در بر ما ما دوای هر دردیم		ز هجر و فرقت ما درد و غم بسی دیدیم
چه تحفه آری ماورد را که ما وردیم		دل آر خسته به خار جفا و گل بستان
بیا که در کرم و حسن لطف ما فردیم		اگر ز مونس و جفتان خود جدا ماندی
بیا که کار چو تو صد هزار ما کردیم		اگر تو کار نکردی و مفلسی از خیر
که روی ماه نبینیم تا در این گردیم		بیار اشک چو مشتاق و گرد را بنشان
به ما گذار که ما اوستاد این نردیم		خمش گزاف مینداز مهره اندر طاس

وگر سگان تو را فرش سیم خام کنیم		اگر زمین و فلک را پر از سلام کنیم
ز جان و دیده و دل حلقه‌های دام کنیم		وگر همای تو را هر سحر که می آید
به دست نامه پرخون به تو پیام کنیم		وگر هزار دل پاک را به هر سر راه
میان آتش تو منزل و مقام کنیم		وگر چو نقره و زر پاک و خالص از پی تو
به هر طرف نگرانیم تا کدام کنیم		به ذات پاک منزه که بعد این همه کار
که خویش را همه حیران و خیره نام کنیم		قرار عاقبت کار هم بر این افتاد
ز شیشه خانه دل صد هزار جام کنیم		و آنگهی که رسد باده‌های حیرانان
فلک که کره تند است ماش رام کنیم		چو سیمبر به صفا تنگمان به بر گیرد
چهار حد جهان را به تک دو گام کنیم		چو مغز روح از آن باده‌ها به جوش آید
هزار خسرو تمغاج را غلام کنیم		ز شمس تبریز انگشتری چو بستانیم

اشارتی که بکردی به سر به جای سلام		به حق آنک بخواندی مرا ز گوشه بام
که شد قمر کمرت را چو من کمینه غلام		به حق آنک گشادی کمر که می نروم
مثال‌های خیال مرا به وقت پیام		به حق آنک نداند دل خیال اندیش
ز چند گنده بغل خانه را برای کرام		به حق آنک به فراش گفته‌ای که بروب
بنوش جام رها کن حدیث پخته و خام		به حق آنک گزیدی دو لب که جام بگیر
ز دست عشق نویسم به پیش تو ناکام		به حق آنک تو را دیدم و قلم افتاد
به هدهدی که بخواهی که جان ببر زین دام		به حق آنک گمان‌های بد فرستی تو
به پیش خلق هویدا میان روز صیام		به حق حلقه رندان که باده می نوشند
از آنک شیشه گر عشق ساخته‌ست آن جام		هزار شیشه شکستند و روزه شان نشکست
بیا به بزم محمد مدام نوش مدام		به ماه روزه جهودانه می مخور تو به شب
که ای سلیم دل آخر کشیده دار لگام		میان گفت بدم من که سست خندیدی
بدوز گوش کسی را که نیست یار تمام		بگفتمش چو دهان مرا نمی‌دوزی
که بر عدو سخنم را حرام دار حرام		به حق آنک حلال است خون من بر تو
هزار صورت بیند عجب پی اعلام		خیال من ز ملاقات شمس تبریزی

که عزم صد سفرستم ز روم تا سوی شام		به جان عشق که از بهر عشق دانه و دام
به جان عشق که بالاست از حلال و حرام		نمی‌خورم به حلال و حرام من سوگند
که عاشقان را عشق است هم شراب و طعام		به جان عشق که از جان جان لطیفتر است
که بازگشت فلان کس ز دوست دشمن کام		فتاده ولوله در شهر از ضمیر حسود
نه عشق کوره و نقد من است زر تمام		نه عشق آتش و جان من است سامندر
نه آن شراب ازل را شده‌ست جسمم جام		نه عشق ساقی و مخمور اوست جان شب و روز
که ای هزار چو من عشق را غلام غلام		نهاده بر کف جامی بر من آمد عشق
در آن رموز نگنجیده نظم حرف و کلام		هزار رمز به هم گفته جان من با عشق
که عاشق زر پخته ز عشق باشد خام		بیار باده خامی که خالی است وطن
نه عقل گنجد آن جا نه زحمت اجسام		ورای وهم حریفی کنیم خوش با عشق
بیاید آن شه تبریز شمس دین که سلام		چو گم کنیم من و عشق خویشتن در می

دل غریب بیابد ز نامه شان آرام		سماع چیست ز پنهانیان دل پیغام
گشاده گردد از این زخمه در وجود مسام		شکفته گردد از این باد شاخه‌های خرد
ظفر رسد ز صدای نقاره بهرام		سحر رسد ز ندای خروس روحانی
چو دف شنید برآرد کفی نشان قوام		عصیر جان به خم جسم تیر می انداخت
که از نی و لب مطرب شکر رسید به کام		حلاوتی عجبی در بدن پدید آید
هزار دور فرح بین میان ما بی‌جام		هزار کزدم غم را کنون ببین کشته
که هست رقیه کزدم به کوی عشق مدام		فسون رقیه کزدم نویس عید رسید
که بوی پیرهن یوسفی بیافت مشام		ز هر طرف بجهد بی‌قرار یعقوبی
روا بود که نفختش بود شراب و طعام		چو جان ما ز نفخت است فیه من روحی
ز ذوق زمزمه بجهند مردگان ز منام		چو حشر جمله خلایق به نفخ خواهد بود
اثر نگیرد از آن نفخ و کم بود ز اعدام		که خاک بر سر جان کسی که افسرده‌ست
بر آتش غم هجران حرام گشت حرام		تن و دلی که بنوشید از این رحیق حلال
هزار دیده روشن به وام خواه به وام		جمال صورت غیبی ز وصف بیرون است
ندا همی‌کندش کای منت غلام غلام		درون توست یکی مه کز آسمان خورشید
نگر به روزن خویش و بگو سلام سلام		ز جیب خویش بجو مه چو موسی عمران
که جان جان سماعی و رونق ایام		سماع گرم کن و خاطر خران کم جو
که رفت بر سر منبر خطیب شهدکلام		زبان خود بفروشم هزار گوش خرم

که خواب شیرین بر عاشقان شده‌ست حرام		به گوش من برسانید هجر تلخ پیام
هر آن کسی که بر او کرد عشق نیم سلام		بکرد بر خور و بر خواب چارتکبیری
چو عشق را دل و جانم کنیزک است و غلام		به من نگر که بدیدم هزار آزادی
اگر چه صورت و شهوت بود به پیش عوام		عظیم نور قدیم است عشق پیش خواص
مخند بر من و بر خود کدام توبه کدام		دلم چو زخم نیابد رود که توبه کند
نه پس طریق گریز و نه پیش جای مقام		زهی گناه که کفر است توبه کردن از او
از آنک عشق نریزد به غیر خون کرام		به چار مذهب خونش حلال و ریختنی
خموش کردم و مردم تمام گشت کلام		بکش مرا که چو کشتی به عشق زنده شدم

به گرد غصه و اندوه و بخت بد گردم		به گرد تو چو نگردم به گرد خود گردم
به گرد ساقی خود طالب مدد گردم		چو نیم مست من از خواب برجهم به صبوح
به گرد خالق و بر نقد بی‌عدد گردم		به گرد لقمه معدود خلق گردانند
مگیر عیب اگر من برون ز حد گردم		قوام عالم محدود چون ز بی‌حدی است
روا نداشت که من بسته لحد گردم		کسی که او لحد سینه را چو باغی کرد
ز پنج و شش گذرم زود بر احد گردم		لحد چه باشد در آسمان نگنجد جان
روا بود که دو سه روز بر نمد گردم		اگر چه آینه روشنم ز بیم غبار
وگر یکی بده‌ام زین وصال صد گردم		اگر گلی بده‌ام زین بهار باغ شوم
ولی چو آینه گشتم بر حسد گردم		میان صورت‌ها این حسد بود ناچار
ستور بسته نیم از چه بر وتد گردم		من از طویله این حرف می روم به چرا

خدا گرفت مرا زان چنین گرفتارم		بیار باده که اندر خمار خمارم
به جان عشق که از غیر عشق بیزارم		بیار جام شرابی که رشک خورشید است
بدان سبب که ز جان دردهای سر دارم		بیار آنک اگر جان بخوانمش حیف است
که می شکافد از او شقه‌های گفتارم		بیار آنک نگنجد در این دهان نامش
چو با ویم ملک گربزان و طرارم		بیار آنک چو او نیست گولم و نادان
سیاه و تیره شوم گوییا ز کفارم		بیار آنک دمی کز سرم شود خالی
بیار زود و مگو دفع کز کجا آرم		بیار آنک رهاند از این بیار و میار
شب دراز ز دود و فغان بسیارم		بیار و بازرهان سقف آسمان‌ها را
به شکر و گفت درآرد مثال نجارم		بیار آنک پس مرگ من هم از خاکم
که هر چه در شکمم رفت پاک بسپارم		بیار می که امین میم مثال قدح
گشاده دیده بدندی ز ذوق اسرارم		نجار گفت پس مرگ کاشکی قومم
به روح شاه عزیزم اگر به تن خوارم		به استخوان و به خونم نظر نکردندی
به بام هفتم گردون رسید رفتارم		چه نردبان که تراشیده‌ام من نجار
نه در غم خرم و نی به گوش خروارم		مسیح وار شدم من خرم بماند به زیر
ببین که در پس گل صد هزار گلزارم		بلیس وار ز آدم مبین تو آب و گلی
که آفتابم و سر زین وحل برون آرم		طلوع کرد از این لحم شمس تبریزی
که برقرارم و زین روی پوش در عارم		غلط مشو چو وحل در رویم دیگربار
برای کور طلوع و غروب نگذارم		به هر صبوح درآیم به کوری کوران

که عاشق قدح و درد و خصم تدبیرم		به گوشه‌ای بروم گوش آن قدح گیرم
به هر چه باشد از این دو چو شهد و چون شیرم		خوش است گوشه و یا گوشه گشته‌ای چون من
که زهره طالعم و شکر سکرتأثیرم		چو آب و روغن با هر کی مرغ آبی نیست
دگر همه به تو بخشیدم ای بک و میرم		ز حلق من آن خواهم که شکر سکر کند
که خفته به سر پراحتیال و تزویرم		روم سری بنهم کان سری است باده جان

مثال چنگ بود آدمی نه بیش و نه کم		زهی حلاوت پنهان در این خلای شکم
نه ناله آید از آن چنگ پر نه زیر و نه بم		چنانک گر شکم چنگ پر شود مثلا
ز سوز ناله برآید ز سینه‌ات هر دم		اگر ز روزه بسوزد دماغ و اشکم تو
هزار پایه برآری به همت و به قدم		هزار پرده بسوزی به هر دمی زان سوز
شکم تهی شو و اسرار گو به سان قلم		شکم تهی شو و می نال همچو نی به نیاز
به جای عقل تو شیطان به جای کعبه صنم		چو پر شود شکمت در زمان حشر آرد
به پیش تو چو غلامان و چاکران و حشم		چو روزه داری اخلاق خوب جمع شوند
مده به دیو تو خاتم مزن تو ملک به هم		به روزه باش که آن خاتم سلیمان است
فرازآید لشکرت بر فراز علم		وگر ز کف تو شد ملک و لشکرت بگریخت
به اهتمام دعاهای عیسی مریم		رسید مایده از آسمان به اهل صیام
از آنک خوان کرم به ز شوربای کلم		به روزه خوان کرم را تو منتظر می باش

به خواب دوش که را دیده‌ام نمی‌دانم		خوشی خوشی تو ولی من هزار چندانم
ولی ز چشم جهان همچو روح پنهانم		ز خوشدلی و طرب در جهان نمی‌گنجم
کز این شکوفه و گل حسرت گلستانم		درخت اگر نبدی پا به گل مرا جستی
کشد کنون کف شادی به خویش دامانم		همیشه دامن شادی کشیدمی سوی خویش
گزاف نیست که من ناشتاب خندانم		ز بامداد کسی غلملیج می کندم
هزار زهره غلام دماغ سکرانم		ترانه‌ها ز من آموزد این نفس زهره
که غرقه گشت شکر اندر آب دندانم		شکرلبی لب ما را به گاه شیرین کرد
که من نماز شما را لطیف ارکانم		صلا که قامت چون سرو او صلا درداد
بدان چو فاتحه تان در نماز می خوانم		صلا که فاتحه قفل‌های بسته منم
که بنگرید نصیب مرا که دربانم		به دار ملک ملاحت لبش چو غماز است
من از فسردگی این عقول حیرانم		چنانک پیش جنونم عقول حیرانند
ندید شعشعه آفتاب رخشانم		فسرده ماند یخی که به زیر سایه بود
سبال مالد و گوید که آب حیوانم		تبسم خوش خورشید هر یخی که بدید
ز گفتنم برهان من خموش برهانم		بیار ناطق کلی بگو تو باقی را

چگونه قبله گذارم چو در نماز روم		به کوی عشق تو من نامدم که بازروم
به سوی ظلمت از آن شمع صدطراز روم		بجز که کور نخواهد که من به هیچ سبب
به غیر حضرت آن بحر بی‌نیاز روم		کدام عقل روا بیند این که من تشنه
به سوی طره هندو به ترک تاز روم		براق عشق گزیدم که تا به دور ابد
چو در سحر به مناجات او به راز روم		شب چو باز و بط روز را بسوزد پر
به بوی عنبریش چشم‌ها فرازروم		چو چشم بند قضا راه چشم بسته کند
که چون شدم ز وی از دست سرفراز روم		به خاک پای خداوند شمس تبریزی

ز بند اوست که من در میان غوغایم		ببسته است پری نهانیی پایم
به صورتم چو کبوتر به خلق عنقایم		ز کوه قافم من که غریب اطرافم
از آن سپس پر عنقای روح بگشایم		کبوترم چو شود صید چنگ باز اجل
برای سایه نشینان چو خیمه برپایم		ز آفتاب خرد گر چه پشت من گرم است
چه صوفیم که به سودای دی و فردایم		چو ابن وقت بود دامن پدر گیرد
هم از برای برآویختن نمی‌شایم		مرا چو پرده درآویختی بر این درگاه
چو طوطیان ز کف تو شکر همی‌خایم		ز لطف توست که از جغدیم برآوردی
تمام گوهر هستی خویش بنمایم		اگر ز جود کف تو به بحر راه برم
به پای وهم نیم من درازپهنایم		شکار درک نیم من ورای ادارکم
مرا بجوی همان جا که من همان جایم		سخن به جای بمان خویش بین کجایی تو

ز بیضه سر کن و بنگر که ما کیان داریم		اگر چه ما نه خروس و نه ماکیان داریم
تو جمله جانی و ما از تو نیم جان داریم		به آفتاب حقایق به هر سحر گوییم
ز بی‌نشانی اوصاف او نشان داریم		گر از صفات تو نتوان نشان نمود ولی
که دم به دم ز غریبی دو صد زیان داریم		دل چو شبنم ما را به بحر بازرسان
ولی ز همت یعقوب پاسبان داریم		چو یوسف از کف گرگان دریده پیرهنم
که هر قدم ز قدم دام امتحان داریم		به دام تو که همه دام‌ها زبون ویند
که مادر و پدر و عم مگر که آن داریم		ولیک بندگشا هر دم آن کند با ما
ز کان فضل تو تریاق بی‌کران داریم		بنوش کردن زهر این چه جرات است مگر
ز عمربخش مگر عمر جاودان داریم		به خرج کردن این نقد عمر مبتشریم
ز عین زنگ بدان روی دیدمان داریم		نگیرد آینه زنگار هیچ اگر گیرد
ز عین رخنه اشکست نردبان داریم		یقین بنشکند آن نردبان وگر شکند
مکان بهل که مکانی ز لامکان داریم		رهین روز چرایی چو شب کند روزی
اگر بدیش خبر کاین چنین خزان داریم		بهار حله دریدی ز رشک و زرد شدی
کز آن لب شکرینت شکرفشان داریم		دهان پر است و خموشم که تا بگویی تو

به کوی خسته دلانی رحیم باش رحیم		بیار مطرب بر ما کریم باش کریم
چو دل مباش مسافر مقیم باش مقیم		دلم چو آتش چون در دمی شود زنده
که ای مسافر این ره یتیم باش یتیم		بیامد آتش و بر راه عاشقان بنشست
چو شعله‌های خلیلی نعیم باش نعیم		ندا رسید به آتش که بر همه عشاق
به زیر پای عزیزان گلیم باش گلیم		گلیم از آب چو خواهی که تا برون آری
مثال دانه در رو یتیم باش یتیم		چو بایدت که تو را بحر دایه وار بود
درست راست نیاید دو نیم باش دو نیم		درست و راست شد ای دل که در هوا دل را
مباش بی دو سر تو چو جیم باش چو جیم		الف مباش ز ابجد که سرکشی دارد

منوش نکته مستان که یاوه می گویم		فضول گشته‌ام امروز جنگ می جویم
دلا برو تو ز پیشم تو را نمی‌جویم		تنا بسوز چو هیزم که از تو سیر شدم
بهانه کرد کز این آب جامه می شویم		لگن نهاد خیالش به چشمه چشمم
بگفت خون همه زان سوست و من از این سویم		بگفتمش که به خونابه جامه چون شویی
نه قبطیم که در این نیل موسوی خویم		به سوی تو همه خون است و سوی من همه آب

که هر کی او نمرد پیش تو بمیرانم		بر آن شده‌ست دلم کآتشی بگیرانم
که بی‌نظیرم و سلطان بی‌نظیرانم		کمان عشق بدرم که تا بداند عقل
مقام گنج شده‌ست این نهاد ویرانم		که رفت در نظر تو که بی‌نظیر نشد
فقیر فقرم و افتاده فقیرانم		من از کجا و مباهات سلطنت ز کجا
چو من اسیر توام پس امیر میرانم		من آن کسم که تو نامم نهی نمی‌دانم
چو من فنا شوم از هر دو کس نفیرانم		جز از اسیری و میری مقام دیگر هست
اسیر هیچ نداند که از اسیرانم		چو شب بیاید میر و اسیر محو شوند
چو عشق هیچ نخسبد ز عشق گیرانم		به خواب شب گرو آمد امیری میران
همی‌گدازد مه منیر کز وزیرانم		به آفتاب نگر پادشاه یک روزه‌ست
خدای کرد خمیری از آن خمیرانم		منم که پخته عشقم نه خام و خام طمع
خمیرمایه پذیرم نه از فطیرانم		خمیرکرده یزدان کجا بماند خام
چو اختران سماوات از منیرانم		فطیر چون کند او فاطرالسموات است
که کودکی است که گویی که من ز پیرانم		تو چند نام نهی خویش را خمش می باش

میان حلقه عشاق ذوفنون باشم		اگر به عقل و کفایت پی جنون باشم
چرا ببسته هر داروی فسون باشم		منم به عشق سلیمان زبان من آصف
مقیم کعبه شوم کعبه را ستون باشم		خلیل وار نپیچم سر خود از کعبه
به دست نفس مخنث چرا زبون باشم		هزار رستم دستان به گرد ما نرسد
شهید عشقم و اندر میان خون باشم		به دست گیرم آن ذوالفقار پرخون را
مجوی حد و کنارم ز حد برون باشم		در این بساط منم عندلیب الرحمان
ز روح قدس ز کروبیان فزون باشم		مرا به عشق بپرورد شمس تبریزی

زن زنانش آریم کش کشانش آریم		می گریزد از ما و ما قوامش داریم
گو بیا ما را بین ما از آن گلزاریم		می دود آن زیبا بر گل و سوسن‌ها
حق آن طره او که همه طراریم		می کند دلداری وان همه طراری
تا نپندارد که ما تهی گفتاریم		دام دل بگشاییم بوسه زو برباییم
زین سبب هر صبحی کشته آن یاریم		هوش ما چون اختر یار ما خورشیدی
نقد را نگذاریم پا بر این افشاریم		گر بگوید فردا از غرور و سودا
تا بود در تن جان ما بر این اقراریم		بحر او پرمرجان مشرب محتاجان
هین بفرما که ما بنده و اشکاریم		هر چه تو فرمایی عقل و دین افزایی
وی از آن شیرینتر که همی‌پنداریم		ای لبانت شکر گیسوانت عنبر
کن مدارا آخر کاندر این قطاریم		ساربان آهسته بهر هر دلخسته
گر نی ما چون شیریم هم نی چون کفتاریم		اندر این بیشه ستان رحم کن بر مستان
سر بپوشد چون ما کاشف اسراریم		هین خمش کان مه رو وان مه نازک خو
ما هنوز از خامی سخت ناهمواریم		با همو گوید سر خالق هر مخبر

گه بال زنان همچون ملکم		گه چرخ زنان همچون فلکم
من زان ویم نی مشترکم		چرخم پی حق رقصم پی حق
آن کان نمک زان بانمکم		چون دید مرا بخرید مرا
بدرید یقین انبان شکم		شیر است یقین در بیشه جان
قاضی کندش روزی ملکم		آن کو به قضا داده‌ست رضا
حد نیست مرا هر چند یکم		یأجوج منم مأجوج منم
تا کم نکنی خط‌های چکم		بربند دهان در باغ درآ

خالی نکند از می دهنم		تلخی نکند شیرین ذقنم
گوید که بیا من جامه کنم		عریان کندم هر صبحدمی
او بس نکند پس من چه کنم		در خانه جهد مهلت ندهد
از دیدن او جان است تنم		از ساغر او گیج است سرم
چون می رود او در پیرهنم		تنگ است بر او هر هفت فلک
در عربده‌اش شیرین سخنم		از شیره او من شیردلم
من ساختمت چونت نزنم		می گفت که تو در چنگ منی
تو زخمه زنی من تن تننم		من چنگ توام بر هر رگ من
دل نیست مرا من خود چه کنم		حاصل تو ز من دل برنکنی

عاشق خویش کن ببر خوابم		تشنه خویش کن مده آبم
ای خیال خوش تو محرابم		تا شب و روز در نماز آیم
در زمان سوی مرگ بشتابم		گر خیال تو در فنا یابم
جاذب هر مسی چو قلابم		بر امید خیال گوهر تو
رهزن کاروان اسبابم		بر امید مسبب الاسباب
کاین فراق تو بر نمی‌تابم		رحمتی آر و پادشاهی کن
که بر آب حیات دولابم		زان همی‌گردم و همی‌نالم
که تویی آفتاب و مهتابم		زان چو روزن گشاده‌ام دل و چشم
مست گردند نام و القابم		آن زمانی که نام تو شنوم
بجهد این دل چو سیمابم		آن زمانی که آتش تو رسد
خود سخن بخش را نمی‌یابم		بس کن از گفت کز غبار سخن

پشک را عنبر ثمین گفتم		کون خر را نظام دین گفتم
بس چمن نام هر چمین گفتم		اندر این آخرجهان ز گزاف
نام اعلا بر اسفلین گفتم		طوق بر گردن کپی بستم
صفت روح بهر طین گفتم		عجز خواهید روح را که ز عجز
بهر ابلیس و هر لعین گفتم		حلیه آدم و خلیفه حق
خار را سرو و یاسمین گفتم		زاغ را بلبل چمن خواندم
ژاژ را حجت مبین گفتم		دیو را جبرئیل کردم نام
از طمع چند آفرین گفتم		ای دریغا که کان نفرین را
که خر ماده را تکین گفتم		از خری بود آن نبد ز خرد
همه عمرم بس ار همین گفتم		توبه کردم از این خطا گفتن

که چو خورشید جمله جان گردم		آمدم باز تا چنان گردم
سرده بزم سرخوشان گردم		سر خم رحیق بگشایم
من چو فکرت چرا نهان گردم		عشرت اکنون علم به صحرا زد
قره العین باغبان گردم		باغ خلد است جان من تا من
گرد قطبان چو آسمان گردم		برنگردم به گرد خود چون قطب
فارغ از بام و پاسبان گردم		چون شبم روز گشت ای سلطان
که پی سنگ امتحان گردم		کان زرم نیم زر محدود
پادشاهم چرا شبان گردم		تن زن از هی هی شبانانه

لیک صد مهر بر زبان دارم		آتشی از تو در دهان دارم
شعله‌هایی که در نهان دارم		دو جهان را کند یکی لقمه
بی‌جهان ملک صد جهان دارم		گر جهان جملگی فنا گردد
من ز مصر عدم روان دارم		کاروان‌ها که بار آن شکر است
که از آن سود یا زیان دارم		من ز مستی عشق بی‌خبرم
تا کنون جان درفشان دارم		چشم تن بود درفشان از عشق
خانه بر چارم آسمان دارم		بند خانه نیم که چون عیسی
گر بشد جان جان جان دارم		شکر آن را که جان دهد تن را
ز من آن جو که من همان دارم		آنچ داده‌ست شمس تبریزی

لیک صد چشم خرده بین دارم		در طریقت دو صد کمین دارم
دانک از شاه همنشین دارم		این نشان‌ها که بر رخم پیداست
در دل و جان خود دفین دارم		آن یکی گنج کز جهان بیش است
گر از آن رو سر یقین دارم		ظلمت شک جای من بادا
جبرئیل دگر امین دارم		من نهانی ز جبرئیل امین
چونک بر رخ ز عشق چین دارم		نقش چین مر مرا چه کار آید
زانک بر پشت عشق زین دارم		اسپ اقبال را ببرم پی
چونک پاهای آهنین دارم		پای دار است جان من در عشق
کز درون باغ و یاسمین دارم		از دمم بوی باغ می آید
چونک در لامکان زمین دارم		از فرح پایم از زمین دور است
زانک من این ز شمس دین دارم		رو به تبریز شرح این بطلب

سرده باده‌های انوارم		تا به جان مست عشق آن یارم
ای دل از جان خویش بیزارم		هر دمی گر نه جان نو دهدم
پس دگر چیست در زمین کارم		گرد آن مه چو چرخ می گردم
سوزنش کرده‌ست چون تارم		بر سر کارگاه خوبی بود
تا به آواز زیر می زارم		سوزنم چنگ شد از او در تار
کو حجاب حق است بردارم		تا من این کارگاه عالم را
ز آتش چشم‌های بیدارم		تا بسوزم حجاب غفلت و خواب
صحت این ضمیر بیمارم		تا بیابم ز شمس تبریزی

جز به پیش تو من نمی‌میرم		همتم شد بلند و تدبیرم
تو دهان گیر و من جهان گیرم		تو دهانم گرفته‌ای که خموش
که به دست توست زنجیرم		زان ز عالم ربوده‌ام حلقه
لاجرم هم جوان و هم پیرم		پیر ما را ز سر جوان کرده‌ست
راست رو خصم دوز چون تیرم		چون گشاد من از کمان تو است
هر دو را بشکنم بنپذیرم		با گشادت چه جای تیر و کمان
من نه مرد نفاق و تزویرم		دیدن غیر تو نفاق بود
چون شکر در گداز از آن شیرم		با من آمیختی چو شکر و شیر
درمیفکن دگر به تأخیرم		طاقتم طاق شد ز جفتی خویش
بررود تا اثیر تأثیرم		درد تأخیر چون برآرد دود

در فراقت چرا بیاموزم		در وصالت چرا بیاموزم
یا من از تو دوا بیاموزم		یا تو با درد من بیامیزی
یا بیامیزی یا بیاموزم		می گریزی ز من که نادانم
تا من از تو جدا بیاموزم		پیش از این ناز و خشم می کردم
بعد از این از خدا بیاموزم		چون خدا با تو است در شب و روز
چون بدیدم سزا بیاموزم		در فراقت سزای خود دیدم
تا از او کیمیا بیاموزم		خاک پای تو را به دست آرم
معنی والضحی بیاموزم		آفتاب تو را شوم ذره
جذبه کهربا بیاموزم		کهربای تو را شوم کاهی
این من از مصطفی بیاموزم		از دو عالم دو دیده بردوزم
جز از او از کجا بیاموزم		سر مازاغ و ماطغی را من
چون فلک در هوا بیاموزم		در هوایش طواف سازم تا
همچو مه بی‌قبا بیاموزم		بند هستی فروگشادم تا
تا به بحر آشنا بیاموزم		همچو ماهی زره ز خود سازم
سیر بی‌دست و پا بیاموزم		همچو دل خون خورم که تا چون دل
پس وفا از وفا بیاموزم		در وفا نیست کس تمام استاد
از تو خوش خوش لقا بیاموزم		ختمش این شد که خوش لقای منی

کی ببینم مرا چنان که منم		اه چه بی‌رنگ و بی‌نشان که منم
کو میان اندر این میان که منم		گفتی اسرار در میان آور
این چنین ساکن روان که منم		کی شود این روان من ساکن
بوالعجب بحر بی‌کران که منم		بحر من غرقه گشت هم در خویش
کاین دو گم شد در آن جهان که منم		این جهان و آن جهان مرا مطلب
طرفه بی‌سود و بی‌زیان که منم		فارغ از سودم و زیان چو عدم
عین چه بود در این عیان که منم		گفتم ای جان تو عین مایی گفت
در زبان نامده‌ست آن که منم		گفتم آنی بگفت‌های خموش
اینت گویای بی‌زبان که منم		گفتم اندر زبان چو درنامد
اینت بی‌پای پادوان که منم		می شدم در فنا چو مه بی‌پا
در چنین ظاهر نهان که منم		بانگ آمد چه می دوی بنگر
نادره بحر و گنج و کان که منم		شمس تبریز را چو دیدم من

حی و دانا و قادر و قیوم		به خدایی که در ازل بوده‌ست
تا بشد صد هزار سر معلوم		نور او شمع‌های عشق فروخت
عاشق و عشق و حاکم و محکوم		از یکی حکم او جهان پر شد
گشت گنج عجایبش مکتوم		در طلسمات شمس تبریزی
از حلاوت جدا شدیم چو موم		که از آن دم که تو سفر کردی
ز آتشش جفت وز انگبین محروم		همه شب همچو شمع می سوزیم
جسم ویران و جان در او چون بوم		در فراق جمال او ما را
زفت کن پیل عیش را خرطوم		آن عنان را بدین طرف برتاب
همچو شیطان طرب شده مرحوم		بی‌حضورت سماع نیست حلال
تا رسید آن مشرفه مفهوم		یک غزل بی‌تو هیچ گفته نشد
غزلی پنج شش بشد منظوم		بس به ذوق سماع نامه تو
ای به تو فخر شام و ارمن و روم		شام ما از تو صبح روشن باد

عاقبت شکر بازپیوستیم		ما همه از الست همدستیم
جمله از یک شراب سرمستیم		ما همه همدلیم و همراهیم
جز که آن عشق هیچ نپرستیم		ما ز کونین عشق بگزیدیم
عاقبت از فراق وارستیم		چند تلخی کشید جان ز فراق
کرد ما را بلند اگر پستیم		آفتابی درآمد از روزن
نی که بر دامن تو بنشستیم		آفتابا مکش ز ما دامن
از تو هستیم ما اگر هستیم		از شعاع تو است اگر لعلیم
از هوای تو بند بشکستیم		پیش تو ذره وار رقصانیم

که چو خورشید جمله جان گردیم		آمدستیم تا چنان گردیم
گل و گلزار خاکیان گردیم		مونس و یار غمگنان باشیم
بر همه همچو بحر و کان گردیم		چند کس را نییم خاص چو زر
قره العین دیدگان گردیم		جان نماییم جسم عالم را
ایمن و خوش چو آسمان گردیم		چون زمین نیستیم یغماگاه
همچو ایمان بر او امان گردیم		هر کی ترسان بود چو ترسایان
که بر الفاظ و بر زبان گردیم		هین خمش کن از آن هم افزونیم

کی چو اشتر گیاه و خار خوریم		ما که باده ز دست یار خوریم
می باقی بی‌خمار خوریم		ایمنیم از خمار مرگ ایرا
بی‌محابا و مردوار خوریم		جام مردان بیار تا کامروز
اندر آن دم که بی‌شمار خوریم		به دم ناشمرده زنده شویم
می سرجوش پایدار خوریم		ساقیا پای دار تا ز کفت
تا کباب از دل شکار خوریم		پی این شیر مست می پوییم
روزی پاک از آن دیار خوریم		زان دیاریم کز حدث پاک است
نه چو لک لک ز حرص مار خوریم		نه چو کرکس اسیر مرداریم

تا بدان بلبلان شکار کنیم		ناله بلبل بهار کنیم
گر ننالیم پس چه کار کنیم		کار او ناز و کار ما لابه است
بر سر عاشقان نثار کنیم		در گلستان رویم و گل چینیم
همه را مست و بی‌قرار کنیم		اندرآییم مست در بازار
خدمت چشم پرخمار کنیم		سیم با یار خوش عذار خوریم
عیش‌هایی که با نگار کنیم		کس نداند خدای داند و بس
راز را با تو آشکار کنیم		تو اگر رازدار ما باشی
خدمت خالق تبار کنیم		می گریزند خلق از تاتار
رختمان نیست ما چه بار کنیم		بار کردند اشتران بگریز
اشتر مردمان شمار کنیم		خلق خیزان کنند و ما بر بام

رحمتی کن که در هوای توییم		عاشق روی جان فزای توییم
ما همه ذره در هوای توییم		تو به رخسار آفتابی و مه
منتظر بر در سرای توییم		تا تو زین پرده روی بنمایی
بیخود از شربت لقای توییم		ای که ما در میان مجلس انس
کآخر ای دوست آشنای توییم		خیره چون دشمنان مکش ما را
ما همه بنده رضای توییم		تو رضا می دهی به کشتن ما
ای پری زاده خاک پای توییم		گر چه با خاتم سلیمانیم
ما همه بنده و گدای توییم		شمس تبریز جان جان‌هایی

یک زمان از زمانه بگریزیم		خیز تا فتنه‌ای برانگیزیم
همه از پیش خویش برخیزیم		بر بساط نشاط بنشینیم
با کسان خسان نیامیزیم		جز حریف ظریف نگزینیم
می آسوده در قدح ریزیم		غم بیهوده در جهان نخوریم
نه گرفتار زهد و پرهیزیم		ما گرفتار شادی و طربیم
بر مرادش رویم و نستیزیم		گر ستیزه کند فلک با ما
چند با هر کسی درآویزیم		چون نداریم هیچ دست آویز
مست جاوید شاه تبریزیم		عیش باقی است شمس تبریزی

هر نفس زیر لب چه می خوانیم		تو چه دانی که ما چه مرغانیم
ما گهی گنج گاه ویرانیم		چون به دست آورد کسی ما را
زان سبب همچو چرخ گردانیم		چرخ از بهر ماست در گردش
چون در این خانه جمله مهمانیم		کی بمانیم اندر این خانه
به صفت بین که ما چه سلطانیم		گر به صورت گدای این کوییم
چه غم امروز اگر به زندانیم		چونک فردا شهیم در همه مصر
هم نرنجیم و هم نرنجانیم		تا در این صورتیم از کس ما
صد هزاران هزار چندانیم		شمس تبریز چونک شد مهمان

چند چراغ خرد افروختم		چند قبا بر قد دل دوختم
گردش بس بوالعجب آموختم		پیر فلک را که قراریش نیست
وام فقیران ز کرم توختم		گنج کرم آمد مهمان من
سوختم و سوختم و سوختم		حاصل از این سه سخنم بیش نیست
ریختم آن دخل که اندوختم		بر مثل شمعم من پاکباز
در دل و در گوش خر اسپوختم		بس که بسی نکته عیسی جان
تا بنگوید صنم شوخ تم		بس که اذا تم دنا نقصه

جئت لکی تنذر خیر الامم		ای دل صافی دم ثابت قدم
بر ورق عشق ازل چون قلم		سر ننهی جز به اشارات دل
رقص کنانیم چو شقه علم		از طرب باد تو و داد تو
سوی گشایشگه عرصه عدم		رقص کنان خواجه کجا می روی
گوش قدم داند حرف قدم		خواجه کدامین عدم است این بگو
همچو غریب عربی در عجم		عشق غریب است و زبانش غریب
بشنو از بنده نه بیش و نه کم		خیز که آورده امت قصه‌ای
قصه غریب آمد و گوینده هم		بشنو این حرف غریبانه را
روشن و فرخنده چو باغ ارم		از رخ آن یوسف شد قعر چاه
جنت و ایوان شد و صفه حرم		قصر شد آن حبس و در او باغ و راغ
باز شود آب در آن دم ز هم		همچو کلوخی که در آب افکنی
ناگه سر برزند از چاه غم		همچو شب ابر که خورشید صبح
صل علی دنتها و ارتسم		همچو شرابی که عرب خورد و گفت
می نگرد بر فلک محتشم		از طرب این حبس به خواری و نقص
قد شهد الله و عد النعم		ای خرد از رشک دهانم مگیر
بان علی شعبته ما کتم		گر چه درخت آب نهان می خورد
فصل بهاران بدهد دم به دم		هر چه بدزدید زمین ز آسمان
ور علم افراشتی وگر قلم		گر شبه دزدیده‌ای وگر گهر
سوف یری النائم ماذا احتلم		رفت شب و روز تو اینک رسید

بیخود و بنشست به مجلس برم		آمد سرمست سحر دلبرم
گفت که تو نقشی و من آزرم		گرم شد و عربده آغاز کرد
تو ز دو کس من ز دو صد خوشترم		تو به دو پر می پری و من به صد
من ز حریفان به دو سر برترم		گر چه فروتر بنشستم ز لطف
تا همه دانند که من دیگرم		یک قدحم بیست چو جام شماست
جان و دلم زفت و به تن لاغرم		ساغر من تا لب و باقی به نیم
زان که از این سر نیم و زان سرم		صورت من ناید در چشم سر
زانک در این هر دو صدف گوهرم		من پنهان در دل و دل هم نهان
من دو سبو بیشتر از تو خورم		گر قدحی بیشتر از من خوری
من که و بز را دو شکم بردرم		گر به دو صد کوه چو بز بردوی
چون بجهم چرخ بود چنبرم		چون بدوم مه نبود همتکم
دشنه خورشید بود خنجرم		چون ببرم دست به سوی سلاح
چون نشدی تر ز نم کوثرم		خشک نماید بر تو این غزل
این درم قلب از آن می خرم		کور نه‌ام لیک مرا کیمیاست
نی خوردم غم و نه من غم خورم		جزو و کلم یار مرا درخور است

در طلبت رفت به هر جا دلم		شد ز غمت خانه سودا دلم
می نگرد جانب بالا دلم		در طلب زهره رخ ماه رو
رفت بر این سقف مصفا دلم		فرش غمش گشتم و آخر ز بخت
دوش چه گفته است کسی با دلم		آه که امروز دلم را چه شد
موج زند موج چو دریا دلم		از طلب گوهر گویای عشق
در پی آن عیش و تماشا دلم		روز شد و چادر شب می درد
آه چه ره است از دل تو تا دلم		از دل تو در دل من نکته‌هاست
وای دلم وای دلم وا دلم		گر نکنی بر دل من رحمتی
چند رود سوی ثریا دلم		ای تبریز از هوس شمس دین

از پس آن شاه جهانت کنم		چند گهی فاتحه خوانت کنم
پیر بیا تا که جوانت کنم		پیر شدی در غم ما باک نیست
بگلر لشکرگه جانت کنم		هیچ غم جان مخور ار جان برفت
وجه محالیش بیانت کنم		آنچ محال است تصور دهم
راه چه باشد که چنانت کنم		ره دهمت تا به اصول اصول
کشف کنم خضر زمانت کنم		گر چه کلیمی همه در اعتراض

خیره نگر سوی نگار آمدیم		بار دگر جانب یار آمدیم
تا سر آن گنج چو مار آمدیم		بر سر و رو سجده کنان جمله راه
دام گرفتیم و شکار آمدیم		نافه آهو چو بزد بر دماغ
پس تو بگو ما به چه کار آمدیم		دام بشر لایق آن صید نیست
بر طمع دولت پار آمدیم		پار دل پاره رفوی تو دید
زانک ز هستی به کنار آمدیم		ای همه هستی مکن از ما کنار
نفط زنانیم و شرار آمدیم		همچو ستاره سوی شیطان کفر
سنگ زنانیم و دمار آمدیم		همچو ابابیل سوی پیل گبر
با طبق سیم نثار آمدیم		باز چو بینیم رخ عاشقان

جانب دریای تو بازآمدیم		ما به تماشای تو بازآمدیم
زود به صحرای تو بازآمدیم		سیل غمت خانه دل را ببرد
بر سر سودای تو بازآمدیم		چون سر ما مطبخ سودای توست
تا سوی بالای تو بازآمدیم		از سر چه صد رسن انداختی
در پی سرنای تو بازآمدیم		ناله سرنای تو در جان رسید

گر تو میی من قدحم ور ترشی من کبرم		گر تو کنی روی ترش زحمت از این جا ببرم
کل هوی یهویه ذاک جمیل و کرم		عبس وجها سندی کان سناه مددی
عقل ندارد سر من گر ز نباتش نچرم		زنده نباشد دل من گر به مهش دل ندهم
ما شطه شیبنی غیبته الف هرم		مبسمه بلبلنی عابسه زلزلنی
ور هنر آرم سوی او عرضه کنم بی‌هنرم		گر کژی آرم سوی او همچو کمان تیر خورم
قمت اطوف سکرا مغتنما حول حرم		بارحتی فکرته هیجنی قلقلنی
ور سوی بحرش نروم باد شکسته گهرم		گر پی رایش نروم باد گسسته رگ من
نخله خلد نبتت وسط ریاض و ارم		ظلت به مقتنیا مرتزقا مجتنیا
چون پی اسپش ندوم خواجه یقین دان که خرم		چونک شکارش نشوم خواجه یقین دان که سگم
نمت علی قارعه عاصفنی سیل عرم		کنت ثقیلا کسلا خففنی جذبته
گفتم کشتی تو مرا گفت من از تو بترم		گفتم بسته‌ست دلم گفت منم قفل گشا
رو سخن خار مگو چون همه گل می سپرم		رو سخن کار مگو کز همه آزاد شدم

دل و جان را ز تو دیدم دل و جان را به تو دادم		منم آن بنده مخلص که از آن روز که زادم
فالیه نتراجع و الیه نتحاکم		کتب العشق بانی بهوی العاشق اعلم
چو قبای تو بپوشم ملکم شاه قبادم		چو شراب تو بنوشم چو شراب تو بجوشم
و رعانی و سقانی هو فی الفضل مقدم		قمر الحسن اتانی و الی الوصل دعانی
چو بدیدم کرم تو به کرم دست گشادم		ز میانم چو گزیدی کمر مهر تو بستم
طلع البدر فطیبوا قدم الحب و انعم		نصر العشق اجیبوا و الی الوصل انیبوا
چه کنم سیم و درم را چو در این گنج فتادم		چه کنم نام و نشان را چو ز تو گم نشود کس
طمس البدر هلالا خضع القلب و اسلم		لمع العشق توالی و علی الصبر تعالی
دل خود بر تو نهادم به خدا نیک نهادم		چو تویی شادی و عیدم چه نکوبخت و سعیدم
وعدونی کذبونی فالی من اتظلم		خدعونی نهبونی اخذونی غلبونی
نه اسیر شب و روزم نه گرفتار کسادم		نه بدرم نه بدوزم نه بسازم نه بسوزم
غسق النفس تفرق ربض الکفر تهدم		ملک الشرق تشرق و علی الروح تعلق
چو فزودی تو بهایم که کند طمع مزادم		چه کساد آید آن را که خریدار تو باشی
فمن العشق تدثر و من العشق تختم		نفس العشق عتادی و عمیدی و عمادی
بنما ترک چه گویم چو تویی جمله مرادم		روش زاهد و عابد همگی ترک مراد است
لک بخلی لک جودی و لک الدهر منظم		لک یا عشق وجودی و رکوعی و سجودی
تو چنانم بربودی که بشد یاد ز یادم		چو مرا دیو ربودی طربم یاد تو بودی
فقد النوم وسادی و سعاداتی نوم		الف الدهر بعادی جرح البعد فؤادی
چو مرا باد تو دادی مده ای دوست به بادم		به صفت کشتی نوحم که به باد تو روانم
و اری السقف تخرق و اری الموج تلاطم		فاری الشمل تفرق و اری الستر تمزق
من اگر فتح و فتوحم چه عجب شاه نژادم		من اگر کشتی نوحم چه عجب چون همه روحم
و اری البحر تسجر و اری الهلک تفاقم		و اری البدر تکور و اری النجم تکدر
چو فتم جانب ساحل حجرم سنگ و جمادم		چو به بحر تو درآیم به مزاج آب حیاتم
نهض الحب لطبی و تدارک و ترحم		فقد اهدانی ربی و اتی الجد بحبی
سوی مردار چه گردم نه چو زاغم نه چو خادم		به خدا باز سپیدم که به شاه است امیدم
هو معراج سواری و علی السطح کسلم		نزل العشق بداری معه کاس عقاری
ز تو گریم ز تو خندم ز تو غمگین ز تو شادم		چو بسازیم چو عیدم چو بسوزیم چو عودم
بک فی الدهر سکوت بک قلبی یتکلم		بک احیی و اموت بک امسک و افوت
بفروزد ز مه او فلک جهد و جهادم		چو ز تبریز بتابد مه شمس الحق والدین

لا تیئسوا من غابکم لا تدنسوا اثوابکم		انا فتحنا بابکم لا تهجروا اصحابکم
فی ظل دین مسند لا تغلقوا ابوابکم		الحمد لله الذی من علینا بالثنا
اشجعتکم لا تجبنوا لا تحقروا القابکم		یا اولیا لا تحزنوا اربحتکم لا تغبنوا
یا رب اظهر بدرنا لا تعبدوا اربابکم		یا رب اشرح صدرنا یا رب ارفع قدرنا
طاب الموافی سیره لا تخسرو اعقابکم		ما لی اله غیره نال البرا یا خیره
تا مقبل آید از سخن لا تهتکوا جلبابکم		بوی دل آید از سخن دل حاصل آید از سخن

لا تغفلوا عن حینکم لا تهدموا دارینکم		رحت انا من بینکم غبت کذا من عینکم
لا تنسؤا هجراننا لا تهدموا دارینکم		اخواننا اخواننا ان الزمان خاننا
و استثقلت اوزارنا لا تهدموا دارینکم		قد فاتنا اعمارنا و استنسیت اخبارنا
و استعشقوا ایمانکم لا تهدموا دارینکم		استوثقوا ادیانکم و استغنموا اخوانکم

و لو لاکم و لقیاکم لما کنا بودایکم		اتیناکم اتیناکم فحیونا نحییکم
ذکرتم عهدنا ذکرا و نادانا منادیکم		دخلنا دارکم سکری فشکرا ربنا شکرا
توافیتم بمیعادی و باح الراح ساقیکم		خرجنا من قری الوادی دخلنا القصر یا حادی
فانت الغوث و المجدی اذا ناجی مناجیکم		فاخف القصر لا تبدی و من یسئلک لا تهدی
و هذا کله فضل فانا لا نکافیکم		و تسقینا و تشفینا و مثل السر تخفینا

فاشربوا من کاس خلد و اترکوا کل الطعام		اقبل الساقی علینا حاملا کاس المدام
و انطقوا من غیر حرف و اسکتوا تم الکلام		اشبعوا من غیر اکل و اسمعوا من غیر اذن
و ارکبوا ظهر المعالی و ادخلوا بین الزحام		ایها العشاق طیبوا و اسکروا من کأسنا
جاء کم نادی القیامه فی الهوی نعم القیام		انهضوا نادی المنادی الصلا این الرجال
ان هذا یوم عید عیدوا بعد الصیام		اشربوا سقیا لکم ثم اطربوا غنما لکم
انما نحن کنهر فرقوه و السلام		وافقونا وافقونا فی طریق الاتحاد
قم لنا نفتح جنانا من جنان یا غلام		یا ندیمی سل سبیلا نحو عین السلسبیل

انظرونا انظرونا نقتبس من نورکم		قد رجعنا قد رجعنا جائیا من طورکم
کل من ارداه عسر نال من میسورکم		کل من یرجو وجودا یغتنم من جودکم
لا یبالی بالبرایا خاضعی منصورکم		لیس یشقی بالرزایا من یکن محفوظکم
من یلاقی من یسوق الخیل فی مستورکم		حارت ابصار البرایا فی بدیهیاتکم
لیس یجلی طرفنا الا بقربی دورکم		لیس یهدی قلبنا الا نسیم منکم

تظنون ان الحق فیما عذلتم		ظننتم ایا عذال ان قد عدلتم
و غادرکم انواره فضللتم		و ما ضاء ذاک البدر الا لاهله
و انکم ما ذقتم فمللتم		فما مل من ذاق الصبابه و الهوی
و لا مشرب العشاق یوما وصلتم		و ان ذقتموا ما ذقتموه بحقها

و عاین روحی حسنکم و جمالکم		فان وفق الله الکریم وصالکم
فبالله ارحموا ذلی و عشقی فما لکم		تصدقت بالروح العزیز لشکرها
الی کم اؤانس طیفکم و خیالکم		الی کم اقاسی هجرکم و فراقکم
فیالیتنی افننی کصبری ملالکم		تناقص صبری بازدیاد ملالکم
و غنجاتها ویلاکم و دلالکم		عمی العین من تذکارها حرکاتکم
فصاح علینا صیحه العشق والکم		رآنی الهوی یوما الاعب غفلتی
الا فانثروا فی حب نعلیه ما لکم		لقد جاء من تبریز روح مجسم

و عیشتنا فی غیرهم لحرام		علی اهل نجد الثنا و سلام
ملاحته للعاشقین قوام		فضیلته للفاضلین بصیره
و عشره اهل الحق فیه مدام		بصیره اهل الله منه مکحل
لکم عیشه مرضیه و دوام		ایا ساکنیها من فضیله سیدی
لکان علی باب الملیک زحام		و لو لا حجاب العز ارخی ملیکنا
لا صبح حیا صخره و رخام		ملیک اذا لاحت شعاشع خده
ففی الروح من ذاک الکلام کلام		سقی الله وقتا انطقانا کلامه
وقدی من عذل العواذل لام		غدا آلفا قلبی یقوم لامره

درآ درآ در کار من در کار من		بیا بیا دلدار من دلدار من
بگو بگو اسرار من اسرار من		تویی تویی گلزار من گلزار من
مرو مرو از پیش من از پیش من		بیا بیا درویش من درویش من
تویی تویی هم خویش من هم خویش من		تویی تویی هم کیش من هم کیش من
هر منزلی محرم شوی محرم شوی		هر جا روم با من روی با من روی
دام مرا خوش آهویی خوش آهویی		روز و شبم مونس تویی مونس تویی
در خانه‌ام چون روزنی چون روزنی		ای شمع من بس روشنی بس روشنی
هم اسپری هم جوشنی هم جوشنی		تیر بلا چون دررسد چون دررسد
عقل مرا رهزن شدی رهزن شدی		صبر مرا برهم زدی برهم زدی
در دلبری تو بی‌حدی تو بی‌حدی		دل را کجا پنهان کنم
فرمان ده و خاقان من خاقان من		ای فخر من سلطان من سلطان من
روشن شود چشمان من چشمان من		چون سوی من میلی کنی میلی کنی
هر جا روی رحمت بود رحمت بود		هر جا تویی جنت بود جنت بود
فتح و ظفر پیشت دود پیشت دود		چون سایه‌ها در چاشتگه
امن و امان خرگاه تو خرگاه تو		فضل خدا همراه تو همراه تو
پیوسته در درگاه تو درگاه تو		بخشایش و حفظ خدا حفظ خدا

سرو خرامان منی ای رونق بستان من		دزدیده چون جان می روی اندر میان جان من
وز چشم من بیرون مشو ای شعله تابان من		چون می روی بی‌من مرو ای جان جان بی‌تن مرو
چون دلبرانه بنگری در جان سرگردان من		هفت آسمان را بردرم وز هفت دریا بگذرم
ای دیدن تو دین من وی روی تو ایمان من		تا آمدی اندر برم شد کفر و ایمان چاکرم
سرمست و خندان اندرآ ای یوسف کنعان من		بی‌پا و سر کردی مرا بی‌خواب و خور کردی مرا
ای هست تو پنهان شده در هستی پنهان من		از لطف تو چو جان شدم وز خویشتن پنهان شدم
ای شاخ‌ها آبست تو ای باغ بی‌پایان من		گل جامه در از دست تو ای چشم نرگس مست تو
پیش چراغم می کشی تا وا شود چشمان من		یک لحظه داغم می کشی یک دم به باغم می کشی
ای آن پیش از آن‌ها ای آن من ای آن من		ای جان پیش از جان‌ها وی کان پیش از کان‌ها
اندیشه‌ام افلاک نی ای وصل تو کیوان من		منزلگه ما خاک نی گر تن بریزد باک نی
در آب حیوان مرگ کو ای بحر من عمان من		مر اهل کشتی را لحد در بحر باشد تا ابد
بر بوی شاهنشاه من شد رنگ و بو حیران من		ای بوی تو در آه من وی آه تو همراه من
بی‌تو چرا باشد چرا ای اصل چار ارکان من		جانم چو ذره در هوا چون شد ز هر ثقلی جدا
ای فارغ از تمکین من ای برتر از امکان من		ای شه صلاح الدین من ره دان من ره بین من

بنوشت توقیعت خدا کاخرون السابقون		گر آخر آمد عشق تو گردد ز اول‌ها فزون
سر کرده صورت‌های او از بحر جان آبگون		زرین شده طغرای او ز انا فتحناهای او
در سجده شکر آمده سرهای نحن الصافون		آدم دگربار آمده بر تخت دین تکیه زده
شبدیز می رانند خوش هر روز در دریای خون		رستم که باشد در جهان در پیش صف عاشقان
رقصان و خندان چون شکر ز انا الیه راجعون		هر سو دو صد ببریده سر در بحر خون زان کر و فر
نه چرخ صدق‌ها زند تو منکری نک آزمون		گر سایه عاشق فتد بر کوه سنگین برجهد
خود کوه مسکین که بود آن جا که شد موسی زبون		بر کوه زد اشراق او بشنو تو چاقاچاق او
کو آسمان کو ریسمان کو جان کو دنیای دون		خود پیش موسی آسمان باشد کمینه نردبان
گر چه ز بیرون ذره‌ای صد آفتابی از درون		تن را تو مشتی کاه دان در زیر او دریای جان
مطلوب بودی در سبق طالب شدستی تو کنون		خورشیدی و زرین طبق دیگ تو را پخته است حق
سر از زمین برداشته بر خویش می خواند فسون		او پار کشتی کاشته امسال برگ افراشته
طاسی که بهر سجده‌اش شد طشت گردون سرنگون		جان مست گشت از کاس او ای شاد کاس و طاس او
تا چنگ اندر من زدی در عشق گشتم ارغنون		ای شمس تبریز از کرم ای رشک فردوس و ارم

نک کش کشانت می برند انا الیه راجعون		تا کی گریزی از اجل در ارغوان و ارغنون
تا چند چینی دانه‌ها دام اجل کردت زبون		تا کی زنی بر خانه‌ها تو قفل با دندانه‌ها
زین بر جنازه نه ببین دستان این دنیای دون		شد اسب و زین نقره گین بر مرکب چوبین نشین
بیرون شو از باغ و چمن ساکن شو اندر خاک و خون		برکن قبا و پیرهن تسلیم شو اندر کفن
دستک زنان می آمدی کو یک نشان ز آن‌ها کنون		دزدیده چشمک می زدی همراز خوبان می شدی
فرزند و اهل و خانه‌ات از خانه کردندت برون		ای کرده بر پاکان زنخ امروز بستندت زنخ
کو آن نفس کز زیرکی بر ماه می خواندی فسون		کو عشرت شب‌های تو کو شکرین لب‌های تو
کو طوق و کو آویزه‌ات ای در شکافی سرنگون		کو صرفه و استیزه‌ات بر نان و بر نان ریزه‌ات
کو آن نغولی‌های تو در فعل و مکر ای ذوفنون		کو آن فضولی‌های تو کو آن ملولی‌های تو
ای هر منت هفتاد من اکنون کهی از تو فزون		این باغ من آن خان من این آن من آن آن من
کو حمله‌ها و مشت تو وان سرخ گشتن از جنون		کو آن دم دولت زدن بر این و آن سبلت زدن
نابوده مهراندوز تو از خالق ریب المنون		هرگز شبی تا روز تو در توبه و در سوز تو
زان اعتقاد سرسری زان دین سست بی‌سکون		امروز ضربت‌ها خوری وز رفته حسرت‌ها خوری
زان ماجرا با انبیا کاین چون بود ای خواجه چون		زان سست بودن در وفا بیگانه بودن با خدا
زیرا که مستی کم شود چون ماجرا گردد شجون		چون آینه باش ای عمو خوش بی‌زبان افسانه گو

در گوش جانم می رسد طبل رحیل از آسمان		ای عاشقان ای عاشقان هنگام کوچ است از جهان
از ما حلالی خواسته چه خفته‌اید ای کاروان		نک ساربان برخاسته قطارها آراسته
هر لحظه‌ای نفس و نفس سر می کشد در لامکان		این بانگ‌ها از پیش و پس بانگ رحیل است و جرس
خلقی عجب آید برون تا غیب‌ها گردد عیان		زین شمع‌های سرنگون زین پرده‌های نیلگون
فریاد از این عمر سبک زنهار از این خواب گران		زین چرخ دولابی تو را آمد گران خوابی تو را
ای پاسبان بیدار شو خفته نشاید پاسبان		ای دل سوی دلدار شو ای یار سوی یار شو
کامشب جهان حامله زاید جهان جاودان		هر سوی شمع و مشعله هر سوی بانگ و مشغله
آن کو کشیدت این چنین آن سو کشاند کش کشان		تو گل بدی و دل شدی جاهل بدی عاقل شدی
آب است آتش‌های او بر وی مکن رو را گران		اندر کشاکش‌های او نوش است ناخوش‌های او
از حیله بسیار او این ذره‌ها لرزان دلان		در جان نشستن کار او توبه شکستن کار او
تا کی جهی گردن بنه ور نی کشندت چون کمان		ای ریش خند رخنه جه یعنی منم سالار ده
حق را عدم پنداشتی اکنون ببین ای قلتبان		تخم دغل می کاشتی افسوس‌ها می داشتی
در قعر چاه اولیتری ای ننگ خانه و خاندان		ای خر به کاه اولیتری دیگی سیاه اولیتری
گر آب سوزانی کند ز آتش بود این را بدان		در من کسی دیگر بود کاین خشم‌ها از وی جهد
با کس نگیرم تنگ من زیرا خوشم چون گلستان		در کف ندارم سنگ من با کس ندارم جنگ من
این سو جهان آن سو جهان بنشسته من بر آستان		پس خشم من زان سر بود وز عالم دیگر بود
این رمز گفتی بس بود دیگر مگو درکش زبان		بر آستان آن کس بود کو ناطق اخرس بود

صد حور خوش داری ولی بنگر یکی داری چو من		دلدار من در باغ دی می گشت و می گفت ای چمن
گفتا که پرسش‌های ما بیرون ز گوش است و دهن		گفتم صلای ماجرا ما را نمی‌پرسی چرا
گفت از اشارت‌های دل هم جان بسوزد هم بدن		گفتم ز پرسش تو بحل باری اشارت را مهل
سیمین بر و زرین کمر چشم و چراغ مرد و زن		گفتم که چونی در سفر گفتا که چون باشد قمر
او را روا باشد روا کو ره رو است اندر وطن		گشتن به گرد خود خطا الا جمال قطب را
ای ساربان منزل مکن جز بر در آن یار من		هم ساربان هم اشتران مستند از آن صاحب قران
آخر چه داند راز ما جان حسن یا بوالحسن		ای عشرت و ای ناز ما ای اصل و ای آغاز ما
وی صورتت در چشم من همچون عقیق اندر یمن		ای عشق تو در جان من چون آفتاب اندر حمل
از تو نباشد خوبتر در جمله آن انجمن		چون اولین و آخرین در حشر جمع آید یقین
لیلی چو بیند مر تو را گردد چو مجنون ممتحن		مجنون چو بیند مر تو را لیلی بر او کاسد شود
ای یاس من گوید همی‌اندر فراقت یاسمن		در جست و جوی روی تو در پای گل بس خارها
ذرات کونین از طمع کی باز کردندی دهن		گر آفتاب روی تو روزی ده ما نیستی
پس شرحه‌های گوشتش زنده شود زین بابزن		حیوان چو قربانی بود جسمش ز جان فانی بود
کای رسته از جان فنا بر جان بی‌آزار زن		آتش بگوید شرحه را سر حیاتات بقا
گر نعره شان این سو رسد نی گبر ماند نی وثن		نعره زنند آن شرحه‌ها یا لیت قومی یعلمون
لبیک لبیک و بلی می گوی و می رو تا وطن		نی ترش ماند در دلی نی پای ماند در گلی
پیدا شود گر ساقیی ما را کند بی‌خویشتن		هست این سخن را باقیی در پرده مشتاقیی

بر یاد من پیمود می آن باوفا خمار من		بویی همی‌آید مرا مانا که باشد یار من
هر لحظه معجونی کند بهر دل بیمار من		کی یاد من رفت از دلش ای در دل و جان منزلش
رحمت چو جیحون می رود در قلزم اسرار من		خاصه کنون از جوش او زان جوش بی‌روپوش او
ای ننگ گلزار ضمیر از فکرت چون خار من		پرده‌ست بر احوال من این گفتی و این قال من
کو آفتابی یا مهی ماننده انوار من		کو نعره‌ای یا بانگی اندرخور سودای من
تا زنگ را برهم زند در بردن زنگار من		این را رها کن قیصری آمد ز روم اندر حبش
از روزن دل می رسد در جان آتشخوار من		نظاره کن کز بام او هر لحظه‌ای پیغام او
کان طوطیان سر می کشند از دام این گفتار من		لاف وصالش چون زنم شرح جمالش چون کنم
سینای موسی را نگر در سینه افکار من		اندرخور گفتار من منگر به سوی یار من
در پیش بیداران نهد آن دولت بیدار من		امشب در این گفتارها رمزی از آن اسرارها
لیلی درآمد در طلب در جان مجنون وار من		آن پیل بی‌خواب ای عجب چون دید هندستان به شب
کآمد به میرابی دل سرچشمه انهار من		امشب ز سیلاب دلم ویران شود آب و گلم
بانگ پریدن می رسد زان جعفر طیار من		بر گوش من زد غره‌ای زان مست شد هر ذره‌ای
در قطع و وصل وحدتت تا بسکلد زنار من		یا رب به غیر این زبان جان را زبانی ده روان
کو علم من کو حلم من کو عقل زیرکسار من		صبر از دل من برده‌ای مست و خرابم کرده‌ای
ای هر چه غیر داد او گر جان بود اغیار من		این را بپوشان ای پسر تا نشنود آن سیمبر
این گفت را زیبی ببخش از زیور ای ستار من		ای دلبر بی‌جفت من ای نامده در گفت من
نی عین گو و نی عرض نی نقش و نی آثار من		ای طوطی هم خوان ما جز قند بی‌چونی مخا
دوزخ بود گر غیر آن باشد فن و کردار من		از کفر و از ایمان رهد جان و دلم آن سو رود
ای هر شکن از زلف تو صد نافه و عطار من		ای طبله‌ام پرشکرت من طبل دیگر چون زنم
این است لوت و پوت من باغ و رز و دینار من		مهمانیم کن ای پسر این پرده می زن تا سحر
برقی بزد بر جان من زان ابر بامدرار من		خفته دلم بیدار شد مست شبم هشیار شد
ابصار عبرت دیده را ای عبره الابصار من		در اولین و آخرین عشقی بننمود این چنین
گه پا شدم گه سر شدم در عودت و تکرار من		بس سنگ و بس گوهر شدم بس مؤمن و کافر شدم
گویم صفات آن صمد با نطق درانبار من		روزی برون آیم ز خود فارغ شوم از نیک و بد
ای گلرخ و گلزار من ای روضه و ازهار من		جانم نشد زین‌ها خنک یا ذا السماء و الحبک
من آب گشتم از حیا ساکن نشد این نار من		امشب چه باشد قرن‌ها ننشاند آن نار و لظی
همواره آنتر می شوم از دولت هموار من		هر دم جوانتر می شوم وز خود نهانتر می شوم
گشتم سمعنا قل شوم در دوره دوار من		چون جزو جانم کل شوم خار گلم هم گل شوم
روزی بخواهد عذر تو آن شاه باایثار من		ای کف زنم مختل مشو وی مطربم کاهل مشو
روزی پریشانی کنی در عشق چون دستار من		روزی شوی سرمست او روزی ببوسی دست او
فریاد از این قانون نو کاسکست چنگش تار من		کرده‌ست امشب یاد او جان مرا فرهاد او
ناموس لیلییان برد لیلی خوش هنجار من		مجنون کی باشد پیش او لیلی بود دل ریش او
کامشب منم اندر شرر زان ابر آتشبار من		دست پدر گیر ای پسر با او وفا کن تا سحر
نحس زحل ندهد رهش در دید مه دیدار من		زان می حرام آمد که جان بی‌صبر گردد در زمان
کو دیده‌های موج جو در قلزم زخار من		جان گر همی‌لرزد از او صد لرزه را می ارزد او
حیرت همی‌حیران شود در مبعث و انشار من		من تا قیامت گویمش ای تاجدار پنج و شش
ای روی او امسال من ای زلف جعدش پار من		خواهی بگو خواهی مگو صبری ندارم من از او
ای عمر بی‌او مرگ من وی فخر بی‌او عار من		خلقان ز مرگ اندر حذر پیشش مرا مردن شکر
از عقده من فارغ شده بی‌دانش فوار من		آه از مه مختل شده وز اختر کاهل شده
کو صبح مصبوحان من کو حلقه احرار من		بر قطب گردم ای صنم از اختران خلوت کنم
بیزار گشتم زین زبان وز قطعه و اشعار من		پهلو بنه ای ذوالبیان با پهلوان کاهلان
جز عشق و دلسوزی مگو جز این مدان اقرار من		جز شمس تبریزی مگو جز نصر و پیروزی مگو

خضر است و الیاس این مگر یا آب حیوانی است این		این کیست این این کیست این این یوسف ثانی است این
سرمه سپاهانی است این یا نور سبحانی است این		این باغ روحانی است این یا بزم یزدانی است این
ساقی خوب ماست این یا باده جانی است این		آن جان جان افزاست این یا جنت المأواست این
آن سیمبر را ماند این شادی و آسانی است این		تنگ شکر را ماند این سودای سر را ماند این
از قحط رستیم ای پدر امسال ارزانی است این		امروز مستیم ای پدر توبه شکستیم ای پدر
بردار بانگ زیر و بم کاین وقت سرخوانی است این		ای مطرب داووددم آتش بزن در رخت غم
اسحاق قربان توام این عید قربانی است این		مست و پریشان توام موقوف فرمان توام
ای خاک بر شرم و حیا هنگام پیشانی است این		رستیم از خوف و رجا عشق از کجا شرم از کجا
در قعر دریا گرد بین موسی عمرانی است این		گل‌های سرخ و زرد بین آشوب و بردابرد بین
داور سلیمان می کند یا حکم دیوانی است این		هر جسم را جان می کند جان را خدادان می کند
کس می نداند حرف تو گویی که سریانی است این		ای عشق قلماشیت گو از عیش و خوش باشیت گو
با گوی و چوگان می رسد سلطان میدانی است این		خورشید رخشان می رسد مست و خرامان می رسد
چون گوی شو بی‌دست و پا هنگام وحدانی است این		هر جا یکی گویی بود در حکم چوگان می دود
در پیش سلطان می دوی کاین سیر ربانی است این		گویی شوی بی‌دست و پا چوگان او پایت شود
سجده کن و چیزی مگو کاین بزم سلطانی است این		آن آب بازآمد به جو بر سنگ زن اکنون سبو

از آسمان خوشتر شده در نور او روی زمین		این کیست این این کیست این هذا جنون العاشقین
یا سرو بستان‌هاست این یا صورت روح الامین		بی‌هوشی جان‌هاست این یا گوهر کان‌هاست این
ویرانی کسب و دکان یغماجی تقوا و دین		سرمستی جان جهان معشوقه چشم و دهان
کز بیم او پشمین شود هر لحظه کوه آهنین		خورشید و ماه از وی خجل گوهر نثار سنگ دل
صد ماه اندر خرمنش چون نسر طایر دانه چین		خورشید اندر سایه‌اش افزون شده سرمایه‌اش
بسم الله ای شمس الضحا بسم الله ای عین الیقین		بسم الله ای روح البقا بسم الله ای شیرین لقا
نعلین برون کن برگذر بر تارک جان‌ها نشین		هین روی‌ها را تاب ده هین کشت دل را آب ده
وی عقل ما سرمست شو وی چشم ما دولت ببین		ای هوش ما از خود برو وی گوش ما مژده شنو
خورشید شد جفت قمر در مجلس آ عشرت گزین		ایوب را آمد نظر یعقوب را آمد پسر
ترک گدارویی کنم چون گنج دیدم در کمین		من کیسه‌ها می دوختم در حرص زر می سوختم
چون کودکی کز کودکی وز جهل خاید آستین		ای شهسوار امر قل ای پیش عقلت نفس کل
دستک زنان بالای سر گوید که یا نعم المعین		چون بیندش صاحب نظر صدتو شود او را بصر
درخورد او نبود دگر مهمانی عجل سمین		در سایه سدره نظر جبریل خو آمد بشر
بنهاده بر کف‌ها طبق بهر نثارش حور عین		بر خوان حق ره یافت او با خاصگان دریافت او
این نامه می پرد عیان تا کف اصحاب الیمین		این نامه اسرار جان تا چند خوانی بر چپان

بر شاخ و برگ از درد دل بنگر نشان بنگر نشان		ای باغبان ای باغبان آمد خزان آمد خزان
نوحه کنان از هر طرف صد بی‌زبان صد بی‌زبان		ای باغبان هین گوش کن ناله درختان نوش کن
نبود کسی بی‌درد دل رخ زعفران رخ زعفران		هرگز نباشد بی‌سبب گریان دو چشم و خشک لب
پرسان به افسوس و ستم کو گلستان کو گلستان		حاصل درآمد زاغ غم در باغ و می کوبد قدم
کو سبزپوشان چمن کو ارغوان کو ارغوان		کو سوسن و کو نسترن کو سرو و لاله و یاسمن
خشک است از شیر روان هر شیردان هر شیردان		کو میوه‌ها را دایگان کو شهد و شکر رایگان
طاووس خوب چون صنم کو طوطیان کو طوطیان		کو بلبل شیرین فنم کو فاخته کوکوزنم
پریده تاج و حله شان زین افتنان زین افتنان		خورده چو آدم دانه‌ای افتاده از کاشانه‌ای
چون گفتشان لا تقنطوا ذو الامتنان ذو الامتنان		گلشن چو آدم مستضر هم نوحه گر هم منتظر
بی‌برگ و زار و نوحه گر زان امتحان زان امتحان		جمله درختان صف زده جامه سیه ماتم زده
در قعر رفتی یا شدی بر آسمان بر آسمان		ای لک لک و سالار ده آخر جوابی بازده
عالم شود پررنگ و بو همچون جنان همچون جنان		گفتند ای زاغ عدو آن آب بازآید به جو
تا دررسد کوری تو عید جهان عید جهان		ای زاغ بیهوده سخن سه ماه دیگر صبر کن
زنده شویم از مردن آن مهر جان آن مهر جان		ز آواز اسرافیل ما روشن شود قندیل ما
بر چرخ پرخون مردمک بی نردبان بی نردبان		تا کی از این انکار و شک کان خوشی بین و نمک
نک صبح دولت می دمد ای پاسبان ای پاسبان		میرد خزان همچو دد بر گور او کوبی لگد
مر دهر را محرور کن افسون بخوان افسون بخوان		صبحا جهان پرنور کن این هندوان را دور کن
نی یخ گذار و نی وحل عنبرفشان عنبرفشان		ای آفتاب خوش عمل بازآ سوی برج حمل
مر حشر را تابنده کن هین العیان هین العیان		گلزار را پرخنده کن وان مردگان را زنده کن
آورده باغ از غیب‌ها صد ارمغان صد ارمغان		از حبس رسته دانه‌ها ما هم ز کنج خانه‌ها
زاینده و والد شود دور زمان دور زمان		گلشن پر از شاهد شود هم پوستین کاسد شود
لک لک کنان کالملک لک یا مستعان یا مستعان		لک لک بیاید با یدک بر قصر عالی چون فلک
مرغان دیگر مطرب بخت جوان بخت جوان		بلبل رسد بربط زنان وان فاخته کوکوکنان
می ناید اندیشه دلم اندر زبان اندر زبان		من زین قیامت حاملم گفت زبان را می هلم
پیکان پران آمده از لامکان از لامکان		خاموش و بشنو ای پدر از باغ و مرغان نو خبر

مردانه باش و غم مخور ای غمگسار مرد و زن		هین دف بزن هین کف بزن کاقبال خواهی یافتن
صرفه مکن صرفه مکن در سود مطلق گام زن		قوت بده قوت ستان ای خواجه بازارگان
جان زنده گردد وارهد از ننگ گور و گورکن		گر آب رو کمتر شود صد آب رو محکم شود
هین شعله زن ای شمع جان ای فارغ از ننگ لگن		امروز سرمست آمدی ناموس را برهم زدی
گو سرد شو این بوالعلا گو خشم گیر آن بوالحسن		درسوختم این دلق را رد و قبول خلق را
صرفه گری رسوا بود خاصه که با خوب ختن		گر تو مقامرزاده‌ای در صرفه چون افتاده‌ای
جنت ز من غیرت برد گر درروم در گولخن		صد جان فدای یار من او تاج من دستار من
چون خلق یار من شود کان می نگنجد در دهن		آن گولخن گلشن شود خاکسترش سوسن شود
من چون رسن بازی کنم اندر هوای آن رسن		فرمان یار خود کنم خاموش باشم تن زنم

صد حور کش داری ولی بنگر یکی داری چو من		دلدار من در باغ دی می گشت و می گفت ای چمن
اینک چنین بگداختی حیران فی هذا الزمن		قدر لبم نشناختی با من دغاها باختی
وز آسمان آویخته بر هر دلی پنهان رسن		ای فتنه‌ها انگیخته بر خلق آتش ریخته
در بحر تو رقصان شده خاشاک نقش مرد و زن		در بحر صاف پاک تو جمله جهان خاشاک تو
سرنای خود را گفته تو من دم زنم تو دم مزن		خاشاک اگر گردان بود از موج جان از جا مرو
بس نقش‌ها بنگاشتی بیرون ز شهر جان و تن		بس شمع‌ها افروختی بیرون ز سقف آسمان
ای بی‌تو جان اندر تنم چون مرده‌ای اندر کفن		ای بی‌خیال روی تو جمله حقیقت‌ها خیال
بی‌جان جان انگیز او ای جان من رو جان مکن		بی‌نور نورافروز او ای چشم من چیزی مبین
گفتا که پرسش‌های ما بیرون ز گوش است و دهن		گفتم صلای ماجرا ما را نمی‌پرسی چرا
ای سال‌ها نشناخته تو خویش را از پیرهن		ای سایه معشوق را معشوق خود پنداشته
جانت نگنجد در بدن شمعت نگنجد در لگن		تا جان بااندازه‌ات بر جان بی‌اندازه زد

ای دل نمی‌ترسی مگر از یار بی‌زنهار من		ای دل شکایت‌ها مکن تا نشنود دلدار من
نشنیده‌ای شب تا سحر آن ناله‌های زار من		ای دل مرو در خون من در اشک چون جیحون من
می گفت بس دیگر مکن اندیشه گلزار من		یادت نمی‌آید که او می کرد روزی گفت گو
این بس نباشد خود تو را کآگه شوی از خار من		اندازه خود را بدان نامی مبر زین گلستان
تو سرده و من سرگران ای ساقی خمار من		گفتم امانم ده به جان خواهم که باشی این زمان
وانگه چنین می کرد سر کای مست و ای هشیار من		خندید و می گفت ای پسر آری ولیک از حد مبر
گفتم نباشم در جهان گر تو نباشی یار من		چون لطف دیدم رای او افتادم اندر پای او
خواهی چنین گم شو چنان در نفی خود دان کار من		گفتا مباش اندر جهان تا روی من بینی عیان
بفروش یک جامم به جان وانگه ببین بازار من		گفتم منم در دام تو چون گم شوم بی‌جام تو

ای دلبر و دلدار من ای محرم و غمخوار من		ای یار من ای یار من ای یار بی‌زنهار من
ای در خطر ما را سپر ای ابر شکربار من		ای در زمین ما را قمر ای نیم شب ما را سحر
ای دین و ای ایمان من ای بحر گوهردار من		خوش می روی در جان من خوش می کنی درمان من
ای قبله هر قافله ای قافله سالار من		ای شب روان را مشعله ای بی‌دلان را سلسله
هم این سری هم آن سری هم گنج و استظهار من		هم رهزنی هم ره بری هم ماهی و هم مشتری
تا آتشی اندرزنی در مصر و در بازار من		چون یوسف پیغامبری آیی که خواهم مشتری
هم نور نور نور من هم احمد مختار من		هم موسیی بر طور من عیسی هر رنجور من
والله که صد چندان من بگذشته از بسیار من		هم مونس زندان من هم دولت خندان من
گویی بیا حجت مجو ای بنده طرار من		گویی مرا برجه بگو گویم چه گویم پیش تو
جان خواهم وانگه چه جان گویم سبک کن بار من		گویم که گنجی شایگان گوید بلی نی رایگان
در صف درآ واپس مجه ای حیدر کرار من		گر گنج خواهی سر بنه ور عشق خواهی جان بده

هم سوی پنهان خانه رو ای فکرت و ادراک من		در غیب پر این سو مپر ای طایر چالاک من
گردون چه دارد جز که که از خرمن افلاک من		عالم چه دارد جز دهل از عیدگاه عقل کل
من چاک کردم خرقه‌ات بخیه مزن بر چاک من		من زخم کردم بر دلت مرهم منه بر زخم من
چندین گمان بد مبر ای خایف از اهلاک من		در من از این خوشتر نگر کآب حیاتم سر به سر
شادی نیرزد حبه‌ای در همت غمناک من		دریا نباشد قطره‌ای با ساحل دریای جان
شیران نر بین سرنگون بربسته بر فتراک من		خرگوش و کبک و آهوان باشد شکار خسروان
مجنون کنان مجنون شده از شاهد لولاک من		دل‌های شیران خون شده صحرا ز خون گلگون شده
کوه احد جنبان شود برپرد از محراک من		گر کاهلی باری بیا درکش یکی جام خدا
دانی چه جوشش‌ها بود از جرعه‌اش بر خاک من		جامی که تفش می زند بر آسمان بی‌سند
وانگه ببینی گوهری در جسم چون خاشاک من		آن باده بر مغزت زند چشم و دلت روشن کند
زان بیضه یابد پرورش بال و پر املاک من		عالم چو مرغی خفته‌ای بر بیضه پرچوژه‌ای
هفت آسمان فانی شود در نو بیضه پاک من		روزی که مرغ از یک لگد از روی بیضه برجهد
دامن گشا گوهرستان کی دیده‌ای امساک من		خری که او را نیست بن می گوید ای خاک کهن
جز احولی از احولی کی دم زند ز اشراک من		در وهم ناید ذات من اندیشه‌ها شد مات من
گر چه دهان خوش می شود زین حرف چون مسواک من		خامش که اندر خامشی غرقه تری در بی‌هشی

هذا معاد الغابرین نعم الرجا نعم المعین		هذا رشاد الکافرین هذا جزاء الصابرین
نعره زنان در سینه دل استدرکوا عین الیقین		صد آفتاب از تو خجل او خوشه چین تو مشتعل
کای روح پاک مقتدا یا رحمه للعالمین		از آسمان در هر غذا از علویان آید ندا
هم از دقایق مخبری پیش از ظهور یوم دین		حبس حقایق را دری باغ شقایق را تری
ای جان نفیر عام کن تا برجهی زین آب و طین		ای دل ز دیده دام کن دیده نداری وام کن
باید که صف‌ها بردری و آیی بر آن قلعه حصین		ای جان تو باری لمتری شیر جهاد اکبری
گر گشت جانان محتجب جان می رود نیکوش بین		هان ای حبیب و ای محب بشنو صلا و فاستجب
یا لیت قومی یعلمون که با کیانم همنشین		گفته‌ست جان ذوفنون چون غرقه شد در بحر خون
لعلم به گوهرها روم یا تاج باشم یا نگین		سیلم سوی دریا روم روحم سوی بالا روم
مانند موسی برکشد از خاره او ماء معین		هر کس که یابد این رشد زان قند بی‌حد او چشد
زیرا که مشتاق شهم آن ماه از مه‌ها مهین		چون مست گشتم برجهم بر رخش دل زین برنهم
گر می خوری زان می بخور ور می گزینی زان گزین		گفتن رها کن ای پدر گفتن حجاب است از نظر
جاء المدد جاء المدد استنصروا یا مسلمین		الصمت اولی بالرصد فی النطق تهییج العدد
فی نشونا او مشینا من قربه العرق الوتین		مستفعلن مستفعلن یا سیدا یا اقربا

ای زندگی باغ‌ها وی رنگ بخش مرد و زن		آن شاخ خشک است و سیه‌هان ای صبا بر وی مزن
آب روان و سبزه‌ها وز هر طرف وجه الحسن		هان ای صبای خوب خد اندر رکابت می رود
او سخت خشک است و سیه بر وی مزن از بهر من		دریادلی و روشنی بر خشک و بر تر می زنی
این کی تواند گفت گل با لاله یا سرو و سمن		من خیره روتر آمدم بر جود تو راهی زدم
هستی چو نحل خانه کن یا جان معمار بدن		ای باغ ساز و دست نی چون عقل فوق و پست نی
رنجور بسته فن بود خاصه در این باریک فن		خواهی که معنی کش شوم رو صبر کن تا خوش شوم

نی تن کشاند بار من نی جان کند پیکار من		چندان بگردم گرد دل کز گردش بسیار من
تا بگسلد یک بارگی هم پود من هم تار من		چندان طواف کان کنم چندان مصاف جان کنم
سر می نهد هر شیر نر در صبر پاافشار من		گر تو لجوجی سخت سر من هم لجوجم ای پسر
ای نقطه خوبی و کش در جان چون پرگار من		تن چون نگردد گرد جان با مشعل چون آسمان
تو بی‌خبر گویی که بس که آرد شد خروار من		تا آب باشد پیشوا گردان بود این آسیا
تا آب هست او می تپد چون چرخ در اسرار من		او فارغ است از کار تو وز گندم و خروار تو
غلبیر کردن کار او غلبیر بودن کار من		غلبیرم اندر دست او در دست می گرداندم
وانگه بگفتم هین بیا ای یار گل رخسار من		نی صدق ماند و نی ریا نی آب ماند و نی گیا
مشکن ببین اشکست من خیز ای سپه سالار من		ای جان جان مست من ای جسته دوش از دست من
تا گویدت دلدار من ای جان و ای جاندار من		ای جان خوش رفتار من می پیچ پیش یار من
تا چه گولم می کند او زین کلابه و تار من		مثل کلابه‌ست این تنم حق می تند چون تن زنم
گوید کلابه کی بود بی‌جذبه این پیکار من		پنهان بود تار و کشش پیدا کلابه و گردشش
هر پیچ بر پیچ دگر توتوست چون دستار من		تن چون عصابه جان چو سر کان هست پیچان گرد سر
ترسم که تو پیچی کنی در مغلطه دیدار من		ای شمس تبریزی طری گاهی عصابه گه سری

ای نقش او شمع جهان ای چشم من او را لگن		بخت نگار و چشم من هر دو نخسبد در زمن
چون سرو و گل هر دو خورند از آب لطفت بی‌دهن		چشم و دماغ از عشق تو بی‌خواب و خور پرورده شد
هر لحظه زاید صورتی در شهر جان بی‌مرد و زن		ای کار جان پاک از عبث روزی جان پاک از حدث
با صد هزاران کر و فر در خدمت معشوق من		هر صورتی به از قمر شیرینتر از شهد و شکر
ای دل چو اندر کویشان مست آمدی دستی بزن		حیران ملک در رویشان آب فلک در جویشان
المستغاث ای مسلمین زین نقش‌های پرفتن		زان ماه روی مه جبین شد چون فلک روی زمین

چون او ببیند روی تو هر برگ او گردد سه من		با آن سبک روحی گل وان لطف شه برگ سمن
وی بنده‌ات را بندگی بهتر ز ملک انجمن		ای گلشن تو زندگی وی زخم تو فرخندگی
تا زنده‌ای باشم تو را چون شمع در گردن زدن		گفتی که جان بخشم تو را نی نی بگو بکشم تو را
آن مرده‌ای اندر قبا وین زنده‌ای اندر کفن		زاهد چه جوید رحم تو عاشق چه جوید زخم تو
آن سر نهد تا جان برد وین خصم جان خویشتن		آن در خلاص جان دود وین عشق را قربان شود
وی من ز تاب روی تو همچون عقیق اندر یمن		ای تافته در جان من چون آفتاب اندر حمل

سرو خرامان منی ای رونق بستان من		پوشیده چون جان می روی اندر میان جان من
وز چشم من بیرون مشو ای مشعله تابان من		چون می روی بی‌من مرو ای جان جان بی‌تن مرو
چون دلبرانه بنگری در جان سرگردان من		هفت آسمان را بردرم وز هفت دریا بگذرم
ای دیدن تو دین من وی روی تو ایمان من		تا آمدی اندر برم شد کفر و ایمان چاکرم
در پیش یعقوب اندرآ ای یوسف کنعان من		بی پا و سر کردی مرا بی‌خواب و خور کردی مرا
ای هست تو پنهان شده در هستی پنهان من		از لطف تو چون جان شدم وز خویشتن پنهان شدم
ای شاخه‌ها آبست تو وی باغ بی‌پایان من		گل جامه در از دست تو وی چشم نرگس مست تو
پیش چراغم می کشی تا وا شود چشمان من		یک لحظه داغم می کشی یک دم به باغم می کشی
ای آن بیش از آن‌ها ای آن من ای آن من		ای جان پیش از جان‌ها وی کان پیش از کان‌ها
اندیشه‌ام افلاک نیست ای وصل تو کیوان من		چون منزل ما خاک نیست گر تن بریزد باک نیست
بر بوی شاهنشاه من هر لحظه‌ای حیران من		بر یاد روی ماه من باشد فغان و آه من
بی تو چرا باشد چرا ای اصل چارارکان من		ای جان چو ذره در هوا تا شد ز خورشیدت جدا
ای فارغ از تمکین من ای برتر از امکان من		ای شه صلاح الدین من ره دان من ره بین من

ای عقل عقل عقل من ای جان جان جان من		آن سو مرو این سو بیا ای گلبن خندان من
برجوش اندر نیشکر ای چشمه حیوان من		زین سو بگردان یک نظر بر کوی ما کن رهگذر
از روی تو روشن شود شب پیش رهبانان من		خواهم که شب تاری شود پنهان بیایم پیش تو
سغراق می چشمان من عصار می مژگان من		عشق تو را من کیستم از اشک خون ساقیستم
این است تر و خشک من پیدا بود امکان من		ز اشکم شرابت آورم وز دل کبابت آورم
خالی مبادا یک زمان لعل خوشت از کان من		دریای چشمم یک نفس خالی مباد از گوهرت
چون بوریا بر می شکن ای یار خوش پیمان من		با این همه کو قند تو کو عهد و کو سوگند تو
تا بر عقیقت برزند یک زر ز زرافشان من		نک چشم من تر می زند نک روی من زر می زند
زان چهره و خط خوشت هر دم فزون ایمان من		بنوشته خطی بر رخت حق جددوا ایمانکم
پنهان حدیثی کو شود از آتش پنهان من		در سر به چشمم چشم تو گوید به وقت خشم تو
اول قدح دردی بخور وانگه ببین پایان من		گوید قوی کن دل مرم از خشم و ناز آن صنم
شیرین مراد تو بود تلخی و صبرت آن من		بر هر گلی خاری بود بر گنج هم ماری بود
من بوهریره آمدم رنج و غمت انبان من		گفتم چو خواهی رنج من آن رنج باشد گنج من
مر بدر را بدره دهم چون بدر شد مهمان من		پس دست در انبان کنم خواهنده را سلطان کنم
تا سرخ گردد روی من سرسبز گردد خوان من		هر چه دلم خواهد ز خور ز انبان برآرم بی‌خطر
نیکو کلیدی یافتی ای معتمد دربان من		گفتا نکو رفت این سخن هشدار و انبان گم مکن
الصیر تریاق الحرج ای ترک تازی خوان من		الصبر مفتاح الفرج الصبر معراج الدرج
بس کردم از لاحول و شد لاحول گو شیطان من		بس کن ز لاحول ای پسر چون دیو می غرد بتر

وی بس که از آواز قش گم کرده‌ام خرگاه من		ای بس که از آواز دش وامانده‌ام زین راه من
تا دررسم در دولتت در ماه و خرمنگاه من		کی وارهانی زین قشم کی وارهانی زین دشم
در عشقت ای خورشیدفر در گاه و در بی‌گاه من		هر چند شادم در سفر در دشت و در کوه و کمر
خاصه مرا که سوختم در آرزوی شاه من		لیکن گشاد راه کو دیدار و داد شاه کو
تا کی خیال ماهتان جویم در آب چاه من		تا کی خبرهای شما واجویم از باد صبا
در هر دو حالت والهم در صنعت الله من		چون باغ صد ره سوختم باز از بهار آموختم

بیگانه می باشم چنین با عشق از دست فتن		با آنک از پیوستگی من عشق گشتم عشق من
این مشکلات ار حل شود دشمن نماند در زمن		از غایت پیوستگی بیگانه باشد کس بلی
هم دم زدن دستور نی هم کفر از او خامش شدن		بحری است از ما دور نی ظاهر نه و مستور نی
این درد بی‌درمان بود فرج لنا یا ذا المنن		گفتن از او تشبیه شد خاموشیت تعطیل شد
هم بی‌خبر هم لقمه جو چون طفل بگشاده دهن		نقش جهان رنگ و بو هر دم مدد خواهد از او
چون دیگ سربسته‌ست دل در آتشش کرده وطن		خفته‌ست و برجسته‌ست دل در جوش پیوسته‌ست دل
هر لحظه نوافسانه‌ای در خامشی شد نعره زن		ای داده خاموشانه‌ای ما را تو از پیمانه‌ای
در جهل او صد معرفت در خامشی گویا چو ظن		در قهر او صد مرحمت در بخل او صد مکرمت
خاموشم و جوشان تو مانند دریای عدن		الفاظ خاموشان تو بشنوده بی‌هوشان تو
وان کو جدایی می کند یا رب تو از بیخش بکن		لطفت خدایی می کند حاجت روایی می کند
آخر چه داند راز ما عقل حسن یا بوالحسن		ای خوشدلی و ناز ما ای اصل و ای آغاز ما
ای جامه‌ها بدریده ما بر چاک ما بخیه مزن		ای عشق تو بخریده ما وز غیر تو ببریده ما
ای جان من آمیخته با جان هر صورت شکن		ای خون عقلم ریخته صبر از دلم بگریخته
ور مرده یابد زان علف بیخود بدراند کفن		آن جا که شد عاشق تلف مرغی نپرد آن طرف

گفتم درآ پرنور کن از شمع رخ اسرار من		بر گرد گل می گشت دی نقش خیال یار من
جان من و جان همه حیران شده در کار من		ای از بهار روی تو سرسبز گشته عمر من
ای آتشی انداخته در جان زیرکسار من		ای خسرو و سلطان من سلطان سلطانان من
در هر جمال از تو نمک ای دیده و دیدار من		ای در فلک جان ملک در بحر تسبیح سمک
هم حاکمی هم داوری هم چاره ناچار من		سردفتر هر سروری برهان هر پیغامبری
وز فر تو پرها دمد از فکرت طیار من		خاکم شده گنجور زر از تابش خورشید تو
آهسته‌تر زن زخمه‌ها تا نگسلانی تار من		ای در کنار لطف تو من همچو چنگی بانوا
یا خار در گل یاوه شد یا جمله گل شد خار من		تا نوبهار رحمتت درتافت اندر باغ جان
صد خوان زرین می نهد هر شب دل خون خوار من		از دولت دیدار تو وز نعمت بسیار تو
تا برد آخر عاقبت دستار من دستار من		هر شب خیال دلبرم دست آورد خارد سرم
تا همچو در کرد از کرم گفتار من گفتار من		آن کم برآورد از عدم هر لحظه در گفت آردم

این دزد ما خود دزد را چون می بدزدد از میان		من دزد دیدم کو برد مال و متاع مردمان
دزدی چو سلطان می کند پس از کجا خواهند امان		خواهند از سلطان امان چون دزد افزونی کند
تا پیش آن سرکش برد حق سرکشان را موکشان		عشق است آن سلطان که او از جمله دزدان دل برد
در خدمت آن دزد بین تو شحنگان بی‌کران		عشق است آن دزدی که او از شحنگان دل می برد
دزدید او از چابکی در حین زبانم از دهان		آواز دادم دوش من کای خفتگان دزد آمده‌ست
گفتم به زندانش کنم او می نگنجد در جهان		گفتم ببندم دست او خود بست او دستان من
از حیله و دستان او هر زیرکی گشته نهان		از لذت دزدی او هر پاسبان دزدی شده
او نیز می پرسد که کو آن دزد او خود در میان		خلقی ببینی نیم شب جمع آمده کان دزد کو
ای هم حیات جاودان ای هم بلای ناگهان		ای مایه هر گفت و گو ای دشمن و ای دوست رو
بر من بزن زخم و مهل حقا نمی‌خواهم امان		ای رفته اندر خون دل ای دل تو را کرده بحل
ای من فدای تیر تو ای من غلام آن کمان		سخته کمانی خوش بکش بر من بزن آن تیر خوش
شمشیر تو بر نای من حیف است ای شاه جهان		زخم تو در رگ‌های من جان است و جان افزای من
جرجیس کو کز زخم تو جانی سپارد هر زمان		کو حلق اسماعیل تا از خنجرت شکری کند
یک چند بود اندر بشر شد همچو عنقا بی‌نشان		شه شمس تبریزی مگر چون بازآید از سفر

ای ماه برهم می زنی عهد ثریا نی مکن		خوش می گریزی هر طرف از حلقه ما نی مکن
هر جا که منزل می کنی آییم آن جا نی مکن		تو روز پرنور و لهب ما در پی تو همچو شب
بی تو بماند از عمل در زخم سرما نی مکن		ای آفتابی در حمل باغ از تو پوشیده حلل
ای دایه بی‌الطاف تو ماندیم تنها نی مکن		ای آفتابت دایه‌ای ما در پیت چون سایه‌ای

ای تو چنین و صد چنین مخدوم جانم شمس دین		ای نور افلاک و زمین چشم و چراغ غیب بین
جان بنده تبریز شد مخدوم جانم شمس دین		تا غمزه‌ات خون ریز شد وان زلف عنبربیز شد
ای بنده‌ات خاصان حق مخدوم جانم شمس دین		خورشید جان همچون شفق در مکتب تو نوسبق
برداشتم پیش تو کف مخدوم جانم شمس دین		ای بحر اقبال و شرف صد ماه و شاهت در کنف
از همدگر مسکینترک مخدوم جانم شمس دین		ای هم ملوک و هم ملک در پیشت ای نور فلک
تو داده پر و بال‌ها مخدوم جانم شمس دین		مطلوب جمله جان‌ها جان را سوی اجلال‌ها
تا پرد از بالی دگر مخدوم جانم شمس دین		دل را ز تو حالی دگر در سلطنت قالی دگر

شکر خدا را که خرم برد صداع از سر من		کو خر من کو خر من پار بمرد آن خر من
نیست ز گاو و شکمش بوی خوش عنبر من		گاو اگر نیز رود تا برود غم نخورم
دلبر من دلبر من دلبر من دلبر من		گاو و خری گر برود باد ابد در دو جهان
حیف نگر حیف نگر وازر من وازر من		حلقه به گوش است خرم گوش خر و حلقه زر
جز تل سرگین نبود خدمت او بر در من		سر کشد و ره نرود ناز کند جو نخورد
زین دو اگر من بجهم بخت بود چنبر من		گاو بر این چرخ بر این گاو دگر زیر زمین
از خر و از بنده خر سیر شد این منظر من		رفتم بازار خران این سو و آن سو نگران
گفتم خاموش که خر بود به ره لنگر من		گفت کسی چون خر تو مرد خری هست بخر

گفتم می می نخورم گفت برای دل من		عشق تو آورد قدح پر ز بلای دل من
تلخ و گوارنده و خوش همچو وفای دل من		داد می معرفتش با تو بگویم صفتش
پیش دویدم که ببین کار و کیای دل من		از طرفی روح امین آمد و ما مست چنین
شکر خدا کرد و ثنا بهر لقای دل من		گفت که ای سر خدا روی به هر کس منما
چیست که آن پرده شود پیش صفای دل من		گفتم خود آن نشود عشق تو پنهان نشود
کوه احد پاره شود آه چه جای دل من		عشق چو خون خواره شود رستم بیچاره شود
باز گشاید به کرم بند قبای دل من		شاد دمی کان شه من آید در خرگه من
پیشتر آ تا بزند بر تو هوای دل من		گوید که افسرده شدی بی‌من و پژمرده شدی
کیست که داند جز تو بند و گشای دل من		گویم کان لطف تو کو بنده خود را تو بجو
تازه‌تر از نرگس و گل پیش صبای دل من		گوید نی تازه شوی بی‌حد و اندازه شوی
نیست مرا جز تو دوا ای تو دوای دل من		گویم ای داده دوا لایق هر رنج و عنا
روی چو زر اشک چو در هست گوای دل من		میوه هر شاخ و شجر هست گوای دل او

من بکشم دامن تو دامن من هم تو کشان		من خوشم از گفت خسان وز لب و لنج ترشان
خوش خوش خوش خوشم پیش تو ای شاه خوشان		جان من و جان تو را هر دو به هم دوخت قضا
ز آنچ چشیدم ز لبت هیچ لبی را مچشان		زانک مرا داد لبش نیست لبی را اثرش
از خم سرکه است همه با شکرانش منشان		آنک ترش روی بود دانک درم جوی بود
از عسل من که چشد گفت لب خوش منشان		گفتم ای شاه علم من که میان عسلم

وای از این خاک تنم تیره دل اکدر من		آینه‌ای بزدایم از جهت منظر من
ساقی مستقبل من کو قدح احمر من		رفت شب و این دل من پاک نشد از گل من
شکر که سرگین خری دور شده‌ست از در من		رفت دریغا خر من مرد به ناگه خر من
زانک چو خر دور شود باشد عیسی بر من		مرگ خران سخت بود در حق من بخت بود
چند شدم لاغر و کژ بهر خر لاغر من		از پی غربیل علف چند شدم مات و تلف
رفت ز درد و غم او حق خدا اکثر من		آنچ که خر کرد به من گرگ درنده نکند
خون دل آشامی من خاک از او بر سر من		تلخی من خامی من خواری و بدنامی من
شمع کشی دیده کنی در نظر و منظر من		شارق من فارق من از نظر خالق من

وا دل من وا دل من وا دل من وا دل من		قصد جفاها نکنی ور بکنی با دل من
وانگه از این خسته شود یا دل تو یا دل من		قصد کنی بر تن من شاد شود دشمن من
وقت سحرها دل من رفته به هر جا دل من		واله و شیدا دل من بی‌سر و بی‌پا دل من
ساکن و گردان دل من فوق ثریا دل من		بیخود و مجنون دل من خانه پرخون دل من
آمده و خیمه زده بر لب دریا دل من		سوخته و لاغر تو در طلب گوهر تو
گه چو رباب این دل من کرده علالا دل من		گه چو کباب این دل من پر شده بویش به جهان
بر که قاف است کنون در پی عنقا دل من		زار و معاف است کنون غرق مصاف است کنون
سینه سیه یافت مگر دایه شب را دل من		طفل دلم می نخورد شیر از این دایه شب
جوی روان حکمت حق صخره و خارا دل من		صخره موسی گر از او چشمه روان گشت چو جو
من به زمین ماندم و شد جانب بالا دل من		عیسی مریم به فلک رفت و فروماند خرش
کاش نبودی ز زبان واقف و دانا دل من		بس کن کاین گفت زبان هست حجاب دل و جان

وا دل من وا دل من وا دل من وا دل من		قصد جفاها نکنی ور بکنی با دل من
وانگه از این خسته شود یا دل تو یا دل من		قصد کنی بر تن من شاد شود دشمن من
بهر تماشا چه شود رنجه شوی تا دل من		واله و مجنون دل من خانه پرخون دل من
وقت سحرها دل من رفته به هر جا دل من		خورده شکرها دل من بسته کمرها دل من
خواجه و بنده دل من از تو چو دریا دل من		مرده و زنده دل من گریه و خنده دل من
گر چه چنین است و چنین هیچ میاسا دل من		ای شده استاد امین جز که در آتش منشین
در طلب نعمت جان بهر تقاضا دل من		سوی صلاح دل و دین آمده جبریل امین

دیده ایمان شود ار نوش کند کافر از این		کافرم ار در دو جهان عشق بود خوشتر از این
دوست شود جلوه از آن پوست شود پرزر از این		عشق بود کان هنر عشق بود معدن زر
مشک شده مست از او گشته خجل عنبر از این		عشق چو بگشاید لب بوی دهد بوی عجب
خاک شود گوهر از آن فخر کند مادر از این		عشق بود خوب جهان مادر خوبان شهان

صبر تو کو ای صابر ای همه صبر و تمکین		هی چه گریزی چندین یک نفس این جا بنشین
زنده شویم از تلقین بازرهیم از تکفین		ما دو سه کس نو مرده منتظر آن پرده
تا شنود چرخ فلک از حشر تو تحسین		هی به سلف نفخی کن پیشتر از یوم الدین
چند خوری خون به ستم ای همه خویت خونین		هی به زبان ما گو رمز مگو پیدا گو
چند دهی بد خبرش کار چنین است و چنین		چند گزی بر جگرش چند کنی قصد سرش
ای لب تو همچو شکر ای شب تو خلد برین		چند کنی تلخ لبش چند کنی تیره شبش
مغلطه تا چند دهی ای غلط انداز مهین		هیچ عسل زهر دهد یا ز شکر سرکه جهد
هر حرکت که تو کنی هست در آن لطف دفین		هر چه کنی آن لب تو باشد غماز شکر
تو به چه مانی به کسی ای ملک یوم الدین		سرو چه ماند به خسی زر به چه ماند به مسی

آینه صبوح را ترجمه شبانه کن		آب حیات عشق را در رگ ما روانه کن
جام فلک نمای شو وز دو جهان کرانه کن		ای پدر نشاط نو بر رگ جان ما برو
شست دلم به دست کن جان مرا نشانه کن		ای خردم شکار تو تیر زدن شعار تو
حیله کن و ازو بجه دفع دهش بهانه کن		گر عسس خرد تو را منع کند از این روش
ز اشقر می کرم نگر با همگان فسانه کن		در مثل است کاشقران دور بوند از کرم
اسپ گزین فروز رخ جانب شه دوانه کن		ای که ز لعب اختران مات و پیاده گشته‌ای
بر رخ روح بوسه ده زلف نشاط شانه کن		خیز کلاه کژ بنه وز همه دام‌ها بجه
مقعد صدق اندرآ خدمت آن ستانه کن		خیز بر آسمان برآ با ملکان شو آشنا
چون تو خیال گشته‌ای در دل و عقل خانه کن		چونک خیال خوب او خانه گرفت در دلت
آتش اختیار کن دست در آن میانه کن		هست دو طشت در یکی آتش و آن دگر ز زر
آتش گیر در دهان لب وطن زبانه کن		شو چو کلیم هین نظر تا نکنی به طشت زر
جرعه خون خصم را نام می مغانه کن		حمله شیر یاسه کن کله خصم خاصه کن
ده به کفم یگانه‌ای تفرقه را یگانه کن		کار تو است ساقیا دفع دوی بیا بیا
بی وطنی است قبله گه در عدم آشیانه کن		شش جهت است این وطن قبله در او یکی مجو
مرتع عمر خلد را خارج این زمانه کن		کهنه گر است این زمان عمر ابد مجو در آن
گر نه خری چه که خوری روی به مغز و دانه کن		ای تو چو خوشه جان تو گندم و کاه قالبت
در بشکن به جان تو سوی روان روانه کن		هست زبان برون در حلقه در چه می شوی

جور مکن که بشنود شاد شود حسود من		ای شده از جفای تو جانب چرخ دود من
وه که چه شاد می شود از تلف وجود من		بیش مکن تو دود را شاد مکن حسود را
تا ندرم ز دست تو پیرهن کبود من		تلخ مکن امید من ای شکر سپید من
باغ و بهار من تویی بهر تو بود بود من		دلبر و یار من تویی رونق کار من تویی
درد توام نموده‌ای غیر تو نیست سود من		خواب شبم ربوده‌ای مونس من تو بوده‌ای
آتش تو نشان من در دل همچو عود من		جان من و جهان من زهره آسمان من
هیچ نبود در میان گفت من و شنود من		جسم نبود و جان بدم با تو بر آسمان بدم

سیر مشو ز رحمتم ای دو جهان پناه من		سیر نمی‌شوم ز تو نیست جز این گناه من
تشنه‌تر است هر زمان ماهی آب خواه من		سیر و ملول شد ز من خنب و سقا و مشک او
جانب بحر می روم پاک کنید راه من		درشکنید کوزه را پاره کنید مشک را
چند شود فلک سیه از غم و دود آه من		چند شود زمین وحل از قطرات اشک من
چند بنالد این لبم پیش خیال شاه من		چند بزارد این دلم وای دلم خراب دل
غرقه نگر ز موج او خانه و خانقاه من		جانب بحر رو کز او موج صفا همی‌رسد
یوسف من فتاد دی همچو قمر به چاه من		آب حیات موج زد دوش ز صحن خانه‌ام
دود برآمد از دلم دانه بسوخت و کاه من		سیل رسید ناگهان جمله ببرد خرمنم
صد چو مرا بس است و بس خرمن نور ماه من		خرمن من اگر بشد غم نخورم چه غم خورم
آتش رفت بر سرم سوخته شد کلاه من		در دل من درآمد او بود خیالش آتشین
جاه تو را که عشق او بخت من است و جاه من		گفت که از سماع‌ها حرمت و جاه کم شود
نور رخش به نیم شب غره صبحگاه من		عقل نخواهم و خرد دانش او مرا بس است
زانک گرفت طلب طلب تا به فلک سپاه من		لشکر غم حشر کند غم نخورم ز لشکرش
راه زند دل مرا داعیه اله من		از پی هر غزل دلم توبه کند ز گفت و گو

جور مکن جفا مکن نیست جفا سزای من		سیر نمی‌شوم ز تو ای مه جان فزای من
چونک تو سایه افکنی بر سرم ای همای من		با ستم و جفا خوشم گر چه درون آتشم
نرخ نبات بشکند چاشنی بلای من		چونک کند شکرفشان عشق برای سرخوشان
زفت شود وجود من تنگ شود قبای من		عود دمد ز دود من کور شود حسود من
ذره به ذره رقص در نعره زنان که‌های من		آن نفس این زمین بود چرخ زنان چو آسمان
گفتم غم نمی‌خورم ای غم تو دوای من		آمد دی خیال تو گفت مرا که غم مخور
لیک ز هر دو دور شو از جهت لقای من		گفت که غم غلام تو هر دو جهان به کام تو
گر بروم به سوی جان باد شکسته پای من		گفتم چون اجل رسد جان بجهد از این جسد
خنده زنان سری نهد در قدم قضای من		گفت بلی به گل نگر چون ببرد قضا سرش
تا نرسد به چشم بد کر و فر ولای من		گفتم اگر ترش شوم از پی رشک می شوم
چشم بدان کجا رسد جانب کبریای من		گفت که چشم بد بهل کو نخورد جز آب و گل
بسته خوفم و رجا تا برسد صلای من		گفتم روزکی دو سه مانده‌ام در آب و گل
برد تو را از این جهان صنعت جان ربای من		گفت در آب و گل نه‌ای سایه توست این طرف
باقی قصه عقل کل بو نبرد چه جای من		زینچ بگفت دلبرم عقل پرید از سرم

عشق میان عاشقان شیوه کند برای من		من طربم طرب منم زهره زند نوای من
فاش کند چو بی‌دلان بر همگان هوای من		عشق چو مست و خوش شود بیخود و کش مکش شود
چرخ فلک حسد برد ز آنچ کند به جای من		ناز مرا به جان کشد بر رخ من نشان کشد
ذره به ذره می زند دبدبه فنای من		من سر خود گرفته‌ام من ز وجود رفته‌ام
دلبر و یار سیر شد از سخن و دعای من		آه که روز دیر شد آهوی لطف شیر شد
تلخ و خمار می طپم تا به صبوح وای من		یار برفت و ماند دل شب همه شب در آب و گل
باز چو سرو تر شود پشت خم دوتای من		تا که صبوح دم زند شمس فلک علم زند
نای عراق با دهل شرح دهد ثنای من		باز شود دکان گل ناز کنند جزو و کل
تا سر و پای گم کند زاهد مرتضای من		ساقی جان خوبرو باده دهد سبو سبو
بر کف پیر من بنه از جهت رضای من		بهر خدای ساقیا آن قدح شگرف را
بال و پری گشادمش از صفت صفای من		گفت که باده دادمش در دل و جهان نهادمش
نیست در آن صفت که او گوید نکته‌های من		پیر کنون ز دست شد سخت خراب و مست شد
راح بود عطای او روح بود سخای من		ساقی آدمی کشم گر بکشد مرا خوشم
مست میان کو منم ساقی من سقای من		باده تویی سبو منم آب تویی و جو منم
تا همگی خدا بود حاکم و کدخدای من		از کف خویش جسته‌ام در تک خم نشسته‌ام
غرقه نور او شد این شعشعه ضیای من		شمس حقی که نور او از تبریز تیغ زد


چون خمشان بی‌گنه روی بر آسمان مکن		دوش چه خورده‌ای دلا راست بگو نهان مکن
بوی شراب می زند خربزه در دهان مکن		باده خاص خورده‌ای نقل خلاص خورده‌ای
خواجه لامکان تویی بندگی مکان مکن		روز الست جان تو خورد میی ز خوان تو
بار دگر گرفتمت بار دگر چنان مکن		دوش شراب ریختی وز بر ما گریختی
با تو چو تیر راستم تیر مرا کمان مکن		من همگی تراستم مست می وفاستم
او است پناه و پشت من تکیه بر این جهان مکن		ای دل پاره پاره‌ام دیدن او است چاره‌ام
گر نه سماع باره‌ای دست به نای جان مکن		ای همه خلق نای تو پر شده از نوای تو
چون دم توست جان نی بی‌نی ما فغان مکن		نفخ نفخت کرده‌ای در همه دردمیده‌ای
ناله کنم بگویدم دم مزن و بیان مکن		کار دلم به جان رسد کارد به استخوان رسد
گرگ تویی شبان منم خویش چو من شبان مکن		ناله مکن که تا که من ناله کنم برای تو
کای تو بدیده روی من روی به این و آن مکن		هر بن بامداد تو جانب ما کشی سبو
گفت که مادرت منم میل به دایگان مکن		شیر چشید موسی از مادر خویش ناشتا
باده چون عقیق بین یاد عقیق کان مکن		باده بنوش مات شو جمله تن حیات شو
بوی دهان بیان کند تو به زبان بیان مکن		باده عام از برون باده عارف از درون
چشم سوی چراغ کن سوی چراغدان مکن		از تبریز شمس دین می رسدم چو ماه نو

یارکشی است کار او بارکشی است کار من		باز نگار می کشد چون شتران مهار من
آن شتران مست را جمله در این قطار من		پیش رو قطارها کرد مرا و می کشد
گاه کشد مهار من گاه شود سوار من		اشتر مست او منم خارپرست او منم
لیک نداند اشتری لذت نوشخوار من		اشتر مست کف کند هر چه بود تلف کند
کف چو به کف او رسد جوش کند بخار من		راست چو کف برآورم بر کف او کف افکنم
بار کی می کشم ببین عزت کار و بار من		کار کنم چو کهتران بار کشم چو اشتران
صبر و قرار او برد صبر من و قرار من		نرگس او ز خون من چون شکند خمار خود
وان سخنان چون زرش حلقه گوشوار من		گشته خیال روی او قبله نور چشم من
من بنمایمت خوشی چون برسد بهار من		باغ و بهار را بگو لاف خوشی چه می زنی
در سر خود ندیده‌ای باده بی‌خمار من		می چو خوری بگو به می بر سر من چه می زنی
هر دو مرا تویی بلی میر من و شکار من		باز سپیدی و برو میر شکار را بگو
ز اشتر کوتهی مجو ای شه هوشیار من		مطلع این غزل شتر بود از آن دراز شد

هیچ مباش یک نفس غایب از این کنار من		گفتم دوش عشق را ای تو قرین و یار من
شعله سینه منی کم مکن از شرار من		نور دو دیده منی دور مشو ز چشم من
چست من و ظریف من باغ من و بهار من		یار من و حریف من خوب من و لطیف من
ذره آفتاب تو این دل بی‌قرار من		ای تن من خراب تو دیده من سحاب تو
کآخر تا کجا رسد پنج و شش قمار من		لب بگشا و مشکلم حل کن و شاد کن دلم
تا به کجا کشد بگو مستی بی‌خمار من		تا که چه زاید این شب حامله از برای من
تا چه اثر کند عجب ناله و زینهار من		تا چه عمل کند عجب شکر من و سپاس من
کار تو راست در جهان ای بگزیده کار من		گفت خنک تو را که تو در غم ما شدی دوتو
برخورد او ز دست من هر کی کشید بار من		مست منی و پست من عاشق و می پرست من
زانک نظر دهد نظر عاقبت انتظار من		رو که تو راست کر و فر مجلس عیش نه ز سر
زنده کن این تن مرا از پی اعتبار من		گفتم وانما که چون زنده کنی تو مرده را
تا همه جان شود تنم این تن جان سپار من		مرده‌تر از تنم مجو زنده کنش به نور هو
بر تو یقین نشد عجب قدرت و کاربار من		گفت ز من نه بارها دیده‌ای اعتبارها
از لطف و عجایبت ای شه و شهریار من		گفتم دید دل ولی سیر کجا شود دلی
خواند فسون فسون او دام دل شکار من		عشق کشید در زمان گوش مرا به گوشه‌ای
ور بچخی تو نیستی محرم و رازدار من		جان ز فسون او چه شد دم مزن و مگو چه شد

همچو چراغ می جهد نور دل از دهان من		تا تو حریف من شدی ای مه دلستان من
دل شده‌ست سر به سر آب و گل گران من		ذره به ذره چون گهر از تف آفتاب تو
گر چه که در یگانگی جان تو است جان من		پیشتر آ دمی بنه آن بر و سینه بر برم
فضل توام ندا زند کان من است آن من		در عجبی فتم که این سایه کیست بر سرم
تا چه شود ز لطف تو صورت آن جهان من		از تو جهان پربلا همچو بهشت شد مرا
طره توست چون کمر بسته بر این میان من		تاج من است دست تو چون بنهیش بر سرم
گفت تو را نه بس بود نعمت بی‌کران من		عشق برید کیسه‌ام گفتم هی چه می کنی
گفت مترس کآمدی در حرم امان من		برگ نداشتم دلم می لرزید برگ وش
تا همه شب نظر کنی پیش طرب کنان من		در برت آن چنان کشم کز بر و برگ وارهی
تا که یقین شود تو را عشرت جاودان من		بر تو زنم یگانه‌ای مست ابد کنم تو را
روی چو گلستان کند خمر چو ارغوان من		سینه چو بوستان کند دمدمه بهار من

بیش فلک نمی‌کشد درد مرا و نی زمین		راز تو فاش می کنم صبر نماند بیش از این
آن رخ تو چو خوب چین وین رخ من پر است چین		این دل من چه پرغم است وان دل تو چه فارغ است
چند بود بتا چنان چند گهی بود چنین		تا که بسوزد این جهان چند بسوزد این دلم
خواه ببند دیده را خواه گشا و خوش ببین		سر هزارساله را مستم و فاش می کنم
گفت مده ز من نشان یار توایم و همنشین		شور مرا چو دید مه آمد سوی من ز ره
ای صنم خوش خوشین ای بت آب و آتشین		خیره بماند جان من در رخ او دمی و گفت
مطرب دلربای من بهر خدا همین همین		ای رخ جان فزای او بهر خدا همان همان
ای مه غیب آن جهان در تبریز شمس دین		عشق تو را چو مفرشم آب بزن بر آتشم

کز طرفی صدای خوش دررسدی ز ناگهان		مانده شده‌ست گوش من از پی انتظار آن
کو شنود سماع خوش هم ز زمین هم آسمان		خوی شده‌ست گوش را گوش ترانه نوش را
و آنک سماع تن بود فرع سماع عقل و جان		فرع سماع آسمان هست سماع این زمین
چند شکوفه و ثمر سر زده اندر آن فغان		نعره رعد را نگر چه اثر است در شجر
می نهم آن طرف قدم تازه و سبز و شادمان		بانگ رسید در عدم گفت عدم بلی نعم
نیست بد او و هست شد لاله و بید و ضیمران		مستمع الست شد پای دوان و مست شد

عفو نما و درگذر از گنه و عثار جان		آمده‌ام به عذر تو ای طرب و قرار جان
نیست به جز هوای تو قبله و افتخار جان		نیست به جز رضای تو قفل گشای عقل و دل
زنده کنش به فضل خود ای دم تو بهار جان		سوخته شد ز هجر تو گلشن و کشت زار من
بی خم ابروی کژت راست نگشت کار جان		بی لب می فروش تو کی شکند خمار دل
بر چو تو دلبری سزد هر نفسی نثار جان		از تو چو مشرقی شود روشن پشت و روی دل
تبصره خرد بود هر دم اعتبار جان		تافتن شعاع تو در سر روزن دلی
در ره و منهج خدا هست خدای یار جان		از غم دوری لقا راه حبیب طی شود
از گل سرخ پر شود بی‌چمنی کنار جان		گلبن روی غیبیان چون برسد بدیده‌ای
یار منی تو بی‌گمان خیز بیا به غار جان		لاف زدم که هست او همدم و یار غار من
آن دم پای دار شد دولت پایدار جان		گفت اناالحق و بشد دل سوی دار امتحان
جان که جز از تو زنده شد نیست وی از شمار جان		باغ که بی‌تو سبز شد دی بدهد سزای او
خانه گرفت عشق تو ناگه در جوار جان		دانه نمود دام تو در نظر شکار دل
شهره کند حدیث را بر همه شهریار جان		نیم حدیث گفته شد نیم دگر مگو خمش

گوش بمال ماه را ای مه ناپدید من		عید نمای عید را ای تو هلال عید من
صدق من و ریای من قفل من و کلید من		بود من و فنای من خشم من و رضای من
دوزخ من بهشت من تازه من قدید من		اصل من و سرشت من مسجد من کنشت من
لایق تو کجا بود دیده جان و دید من		جور کنی وفا بود درد دهی دوا بود
ای همگی مراد جان پس تو بدی مرید من		پیشتر از نهاد جان لطف تو داد داد جان
چون برسم بجوی تو پاک شود پلید من		ای مه عید روی تو ای شب قدر موی تو
حلقه زدند و در میان دل چو ابایزید من		جسم چو خانقاه جان فکرت‌ها چو صوفیان
تا که بگوییم تویی حاضر و مستفید من		دم نزم خمش کنم با همه رو ترش کنم

ای دم تو ندیم من ای رخ تو بهار من		گرم درآ و دم مده ساقی بردبار من
بر کف همچو بحر نه بلبله عقار من		هین که خروس بانگ زد بوی صبوح می دهد
چونک چنین کنی بتا بس به نواست کار من		گریه به باده خنده کن مرده به باده زنده کن
تا که برهنه‌تر شود خفیه و آشکار من		بند من است مشتبه باز گشا گره گره
پشت من و پناه من خویش من و تبار من		ترک حیا و شرم کن پشت مراد گرم کن
آن رخ من چو گل کند وان شکند خمار من		نیست قبول مست تو باده ز غیر دست تو
تا که پرد همای جان مست سوی مطار من		داد هزار جان بده باده آسمان بده
مقعد صدق بررود صادق حق گزار من		جان برهد ز کنده‌ها زین همه تخته بندها
تا نرسد به هر کسی عشرت و کار و بار من		باده ده و نهان بده از ره عقل و جان بده
فتنه و شر نشسته به ای شه باوقار من		چشم عوام بسته به روح ز شهر رسته به
مست و پیاده می تپد گرد می سوار من		باده همی‌زند لمع جان هزار با طمع
تا بزند بر اندهت تابش ابتشار من		دست بدار از این قدح گیر عوض از آن فرج
این بفروش و باده بین باده بی‌کنار من		هیچ نیرزد این میش نی غلیان و نی قیش
جام گزین و می ببین از کف شهریار من		دست نلرزدت از این بی‌خرد خوش رزین
دیو و پری غلام او چستی و انتشار من		پر ز حیات جام او مشک و عبر ختام او
ای که ز لطف نسج او سخت درید تار من		برجه ساقیا تو گو چون تو صفت کننده کو

مجلس و بزم می نهد تا شکند خمار من		باز بهار می کشد زندگی از بهار من
برد هوای دلبری هم دل و هم قرار من		من دل پردلان بدم قوت صابران بدم
گفت برو ندیده‌ای تیزی ذوالفقار من		تند نمود عشق او تیز شدم ز تندیش
تا چه کشد دگر از او گردن نرمسار من		از قدم درشت او نرم شده‌ست گردنم
کز سر دیگ می رود تا به فلک بخار من		پخته نجوشد ای صنم جوش مده که پخته‌ام
تا نبرد به آسمان راز دل نزار من		هین که بخار خون من باخبر است از غمت
شرم بریخت پیش تو دیده شرمسار من		روح گریخت پیش تو از تن همچو دوزخم

بسته ره گریز من برده دل و قرار من		یا رب من بدانمی‌چیست مراد یار من
بهر چه کار می کشد هر طرفی مهار من		یا رب من بدانمی‌تا به کجام می کشد
آن شه مهربان من دلبر بردبار من		یا رب من بدانمی‌سنگ دلی چرا کند
دود من و نفیر من یارب و زینهار من		یا رب من بدانمی‌هیچ به یار می رسد
یا رب بس دراز شد این شب انتظار من		یا رب من بدانمی‌عاقبت این کجا کشد
چونک مرا توی توی هم یک و هم هزار من		یا رب چیست جوش من این همه روی پوش من
پیش خیال چشم من روزی و روزگار من		عشق تو است هر زمان در خمشی و در بیان
گاه میش لقب نهم گاه لقب خمار من		گاه شکار خوانمش گاه بهار خوانمش
آن من است و این من نیست از او گذار من		کفر من است و دین من دیده نوربین من
یا رب تا کی می کند غارت هر چهار من		صبر نماند و خواب من اشک نماند و آب من
یا رب آرزوم شد شهر من و دیار من		خانه آب و گل کجا خانه جان و دل کجا
ناله کنان که ای خدا کو حشم و تبار من		این دل شهر رانده در گل تیره مانده
رحمت شهریار من وان همه شهر یار من		یا رب اگر رسیدمی شهر خود و بدیدمی
دلبر بردبار من آمده برده بار من		رفته ره درشت من بار گران ز پشت من
آن که منم شکار او گشته بود شکار من		آهوی شیرگیر من سیر خورد ز شیر من
نیست خزان سنگ دل در پی نوبهار من		نیست شب سیاه رو جفت و حریف روز من
آه که پرده در شدی ای لب پرده دار من		هیچ خمش نمی‌کنی تا به کی این دهل زنی

صید توایم و ملک تو گر صنمیم وگر شمن		چند گریزی ای قمر هر طرفی ز کوی من
هر نفسی برون کشی از عدمی هزار فن		هر نفس از کرانه‌ای ساز کنی بهانه‌ای
رحمت مؤمنی بود میل و محبت وطن		گر چه کثیف منزلم شد وطن تو این دلم
هیچ کسی بود شها دشمن جان خویشتن		دشمن جاه تو نیم گر چه که بس مقصرم
قصه حسن او بگو پرده عاشقان بزن		مطرب جمع عاشقان برجه و کاهلی مکن
در تک چاه یوسفی دست زنان در آن رسن		همچو چهی است هجر او چون رسنی است ذکر او
چاره ز حسن او طلب چاره مجو ز بوالحسن		ذوق ز نیشکر بجو آن نی خشک را مخا
ور تو ادیم طایفی هست سهیل در یمن		گر تو مرید و طالبی هست مراد مطلق او
ذره به ذره را نگر نور گرفته در دهن		آن دم کآفتاب او روزی و نور می دهد
لیک رسید اندکی هم به دهان یاسمن		گر چه که گل لطیفتر رزق گرفت بیشتر
حسن و جمال و دلبری داد به شاهد ختن		عمر و ذکا و زیرکی داد به هندوان اگر
قهر نصیب تیغ شد لطف نصیبه مجن		ملک نصیب مهتران عشق نصیب کهتران
همچو کسی که باشدش بسته به عقد چار زن		شهد خدای هر شبی هست نصیبه لبی
چونک بر آن جهان روم عشق بود مرا کفن		تا که بود حیات من عشق بود نبات من
نازک و شیرخواره‌ام دوره مکن ز من لبن		مدمن خمرم و مرا مستی باده کم مکن
عشق زمردی بود باشد اژدها حزن		چونک حزین غم شوم عشق ندیمیم کند
باده و نقل آرمت شمع و ندیم خوش ذقن		گفتم من به دل اگر بست رهت خمار غم
بر سر مام و باب زن جام و کباب بابزن		گفت دلم اگر جز او سازی شمع و ساقیم
نیک ببین غلط مکن ای دل مست ممتحن		گفتم ساقی او است و بس لیک به صورت دگر
تا نبود قماش جان پیش فراق مرتهن		بس کن از این بهانه‌ها وام هوای او بده

خیز معبرالزمان صورت خواب من ببین		واقعه‌ای بدیده‌ام لایق لطف و آفرین
زانک به خواب حل شود آخر کار و اولین		خواب بدیده‌ام قمر چیست قمر به خواب در
تا ز فروغ و ذوق دل روشنی است بر جبین		آن قمری که نور دل زو است گه حضور دل
ناعمه لسعیها راضیه بود چنین		یومئذ مسفره ضاحکه بود چنان
پنبه نهیم گوش را از هذیان آن و این		دور کن این وحوش را تا نکشند هوش را
نیست به خانه هیچ کس خانه مساز بر زمین		ماند یکی دو سه نفس چند خیال بوالهوس
بی خبرت کجا هلد شعله آفتاب دین		شب بگذشت و شد سحر خیز مخسب بی‌خبر
گو شکم فلک بدر بوک بزاید این جنین		جوق تتار و سویرق حامله شد ز کین افق
تیغ و کفن بپوش و رو چند ز جیب و آستین		رو به میان روشنی چند تتار و ارمنی
ششصد و پنجه‌ست و هم هست چهار از سنین		در شب شنبهی که شد پنجم ماه قعده را
شهر مدینه را کنون نقل کژ است یا یقین		هست به شهر ولوله این که شده‌ست زلزله
جنبش آسمان نگر بر نمطی عجبترین		رو ز مدینه درگذر زلزله جهان نگر
موج نگر که اندر او هست نهنگ آتشین		بحر نگر نهنگ بین بحر کبودرنگ بین
یونس جان که پیش از این کان من المسبحین		شکل نهنگ خفته بین یونس جان گرفته بین
بحر معلق از صور صاف بده‌ست پیش از این		بحر که می صفت کنم خارج شش جهت کنم
از قطرات آب و گل وز حرکات نقش طین		تیره نگشت آن صفا خیره شده‌ست چشم ما
تیره کند شراب ما تا بزنیم هین و هین		گردن آنک دست او دست حدث پرست او
کینه چو از خبر بود بی‌خبری است دفع کین		چون نکنیم یاد او هست سزا و داد او
گفت بگیر رقعه را زیر زمین بکن دفین		خواست یکی نوشته‌ای عاشقی از معزمی
زانک ز یاد بوزنه دور بمانی از قرین		لیک به وقت دفن این یاد مکن تو بوزنه
صورت بوزنه ز دل می بنمود از کمین		هر طرفی که رفت او تا بنهد دفینه را
یاد نبد ز بوزنه در دل هیچ مستعین		گفت که آه اگر تو خود بوزنه را نگفتیی
خواب بکن تو خویش را خواب مرو حسام دین		گفت بنه تو نیش را تازه مکن تو ریش را

نغنغه دگر بزن پرده تازه برگزین		مطرب خوش نوای من عشق نواز همچنین
فتح و فتوح من تویی یار قدیم و اولین		مطرب روح من تویی کشتی نوح من تویی
دل به تو داد جان من با غم توست همنشین		ای ز تو شاد جان من بی‌تو مباد جان من
این غم عشق را دگر بیش به چشم غم مبین		تلخ بود غم بشر وین غم عشق چون شکر
خانه چو گور می شود خانگیان همه حزین		چون غم عشق ز اندرون یک نفسی رود برون
کیست حریف و مرد تو ای شه مردآفرین		سرمه ماست گرد تو راحت ماست درد تو
شکم و شک فنا شود چون برسد بر یقین		تا که تو را شناختم همچو نمک گداختم
ظلمت شب عدم شود در رخ ماه راه بین		من شبم از سیه دلی تو مه خوب و مفضلی
کان و مکان قراضه جو بحر ز توست دانه چین		عشق ز توست همچو جان عقل ز توست لوح خوان
عشق تو را رسول شد او است نکال هر زمین		مست تو بوالفضول شد وز دو جهان ملول شد
نیست ز مشرق او مبین نیست به مغرب او دفین		در تبریز شمس دین دارد مطلعی دگر

تا چو خیال گشته‌ام ای قمر چو جان من		تا چه خیال بسته‌ای ای بت بدگمان من
زود روان روان شود در پی تو روان من		از پس مرگ من اگر دیده شود خیال تو
بس بودم کمال تو آن تو است آن من		بنده‌ام آن جمال را تا چه کنم کمال را
زانک به عیب ننگرد دیده غیب دان من		جانب خویش نگذرم در رخ خویش ننگرم
تا جز ماه ننگرد زهره آسمان من		چشم مرا نگارگر ساخت به سوی آن قمر
خاصه که در دو دیده شد نور تو پاسبان من		چون نگرم به غیر تو ای به دو دیده سیر تو
دیده بود مگر کسی در رخ تو نشان من		من چو که بی‌نشان شدم چون قمر جهان شدم
صاف شده مکان‌ها زان مه بی‌مکان من		شاد شده زمان‌ها از عجب زمانه‌ای
خشک نشد ز اشک و خون یک نفس آستان من		از تبریز شمس دین تا که فشاند آستین

شور تو کرد عاقبت فتنه و شر مکان من		چهره شرمگین تو بستد شرمگان من
پیش خودم نشان دمی ای شه خوش نشان من		مه که نشانده تو است لابه کنان به پیش تو
ای دل من به دست تو بشنو داستان من		در ره تو کمین خسم از ره دور می رسم
زانک قرار برده‌ای ای دل و جان ز جان من		گرد فلک همی‌دوم پر و تهی همی‌شوم
گرد در تو می دوم ای در تو امان من		گرد تو گشتمی ولی گرد کجاست مر تو را
لاف من و گزاف من پیش تو ترجمان من		عشق برید ناف من بر تو بود طواف من
تا کرمت بگویدم باز درآ به کان من		گه همه لعل می شوم گاه چو نعل می شوم
زانک سوی تو می رود این سخن روان من		گفت مرا که چند چند سیر نگشتی از سخن

همچو کسان بی‌گنه روی به آسمان مکن		دوش چه خورده‌ای دلا راست بگو نهان مکن
بار دگر گرفتمت بار دگر همان مکن		رو ترش و گران کنی تا سر خود نهان کنی
بوی شراب می زند لخلخه در دهان مکن		باده خاص خورده‌ای جام خلاص خورده‌ای
چشم خمار کم گشا روی به ارغوان مکن		چون سر عشق نیستت عقل مبر ز عاشقان
چونک گلی نمی‌دهی جلوه گلستان مکن		چون سر صید نیستت دام منه میان ره
نیست چنان کسی کی او حکم کند چنان مکن		غم نخورد ز رهزنی آه کسی نگیردش
گفت شهش که شاد رو جانب ما روان مکن		خشم گرفت ابلهی رفت ز مجلس شهی
خشم مکن تو خویش را مسخره جهان مکن		خشم کسی کند کی او جان و جهان ما بود
مشعله‌های جان نگر مشغله زبان مکن		بند برید جوی دل آب سمن روا نشد

نباید بددلی کردن بباید کردن این فرمان		مرا در دل همی‌آید که من دل را کنم قربان
بباید کرد ترک دل نباید خصم شد با جان		دل من می نیارامد که من با دل بیارامم
سر خود گوی باید کرد وانگه رفت در میدان		زهی میدان زهی مردان همه در مرگ خود شادان
خنک این سر خنک آن سر که دارد این چنین جولان		زهی سر دل عاشق قضای سر شده او را
پس گردن چه می خاری چه می ترسی چو ترسایان		اگر جانباز و عیاری وگر در خون خود یاری
وگر از شیر زادستی چپی چون گربه در انبان		اگر مجنون زنجیری سر زنجیر می گیری
جگر در سیخ کش ای دل کبابی کن پی مهمان		مرا گفت آن جگرخواره که مهمان توام امشب
که امشب همچو چتر آمد نهان در چتر شب سلطان		کباب است و شراب امشب حرام و کفر خواب امشب
کمانچه رانده آهسته مرا از خواب او افغان		ربابی چشم بربسته رباب و زخمه بر دسته
دمی خواهم بیاسایم ولیکن نیستم امکان		کشاکش‌هاست در جانم کشنده کیست می دانم
که من بازیچه اویم ز بازی‌های او حیران		به هر روزم جنون آرد دگر بازی برون آرد
چو خمرم گه بجوشاند چو مستم گه کند ویران		چو جامم گه بگرداند چو ساغر گه بریزد خون
به شامم می بپوشاند به صبحم می کند یقظان		گهی صرفم بنوشاند چو چنگم درخروشاند
وگر از دور گردون است زهی دور و زهی دوران		گر این از شمس تبریز است زهی بنده نوازی‌ها

میان راه پیش آمد نوازش کرد چون شاهان		عدو توبه و صبرم مرا امروز ناگاهان
به پیشم داشت جام می که گر میخواره‌ای بستان		گرفته جام چون مستان در او صد عشوه و دستان
مشعشع چون ید بیضا مشرح چون دل عمران		منور چون رخ موسی مبارک چون که سینا
مکش سر همچو فرعونان مکن استیزه چون هامان		هلا این لوح لایح را بیا بستان از این موسی
یکی ساعت عصا باشد یکی ساعت بود ثعبان		بدو گفتم که ای موسی به دستت چیست آن گفت این
که هر چه بوهریره را بباید هست در انبان		ز هر ذره جدا صد نقش گوناگون بدید آید
کنم زهراب را دارو کنم دشوار را آسان		به دست من بود حکمش به هر صورت بگردانم
زنم گاهیش بر سنگی بجوشد چشمه حیوان		زنم گاهیش بر دریا برآرم گرد از دریا
نمودم سنگ خاکی را به عامه گوهر و مرجان		گه آب نیل صافی را به دشمن خون نمودم من
بر جهال بوجهلم محمد پیش یزدان دان		به چشم حاسدان گرگم بر یعقوب خود یوسف
جلاب شکری باشد به صفرایی زیان جان		گلاب خوش نفس باشد جعل را مرگ و جان کندن
یکی منزل در اسفل کرد و دیگر برتر از کیوان		به ظاهر طالبان همراه و در تحقیق پشتاپشت
ولیک این روزافزون است و آن هر لحظه در نقصان		مثال کودک و پیری که همراهند در ظاهر
که سرگردان همی‌دارد تو را این دور و این دوران		چه جام زهر و قند است این چه سحر و چشم بند است این
چو برگردد کسی را سر ببیند خانه را گردان		جهان ثابت است و تو ورا گردان همی‌بینی
مقام امن آن را دان که هستی تو در او لرزان		مقام خوف آن را دان که هستی تو در او ایمن
چو کردی مشورت با زن خلاف زن کن ای نادان		چو عکسی و دروغینی همه برعکس می بینی
حقیقت نفس اماره‌ست زن در بنیت انسان		زن آن باشد که رنگ و بو بود او را ره و قبله
پر از حلوا کند از لب ز فرش خانه تا ساران		نصیحت‌های اهل دل دوی نحل را ماند
زهی ترشی به از شیرین زهی کفری به از ایمان		زهی مفهوم نامفهوم زهی بیگانه همدل
چو دل بی‌حرف می گوید بود در صدر چون سلطان		خمش کن که زبان دربان شده‌ست از حرف پیمودن
که شمس مقعد صدقی نه چون این شمس سرگردان		بتاب ای شمس تبریزی به سوی برج‌های دل

می چون ارغوان هشتن ز بانگ ارغنون رفتن		حرام است ای مسلمانان از این خانه برون رفتن
از این پس ابلهی باشد برای آزمون رفتن		برون زرق است یا استم هزاران بار دیدستم
چو دستی را فروبری عجایب نیست خون رفتن		مرو زین خانه ای مجنون که خون گریی ز هجران خون
ز چشم آموز ای زیرک به هنگام سکون رفتن		ز شمع آموز ای خواجه میان گریه خندیدن
چو مرغ جان معصومان به چرخ نیلگون رفتن		اگر باشد تو را روزی ز استادان بیاموزی
که تا صبرت بیاموزد به سقف بی‌ستون رفتن		بیا ای جان که وقتت خوش چو استن بار ما می کش
وظیفه درد دل نبود به دارو و فسون رفتن		فسون عیسی مریم نکرد از درد عاشق کم
ولی سودا نمی‌تاند ز کاسه سر نگون رفتن		چو طاسی سرنگون گردد رود آنچ در او باشد
گناهی نیست در عالم تو را ای بنده چون رفتن		اگر پاکی و ناپاکی مرو زین خانه‌ای زاکی
بود بر شیر بدنامی از این چالش زبون رفتن		تویی شیر اندر این درگه عدو راه تو روبه
که بس بداختری باشد به زیر چرخ دون رفتن		چو نازی می کشی باری بیا ناز چنین شه کش
که سوی دلبر مقبل نشاید ذوفنون رفتن		ز دانش‌ها بشویم دل ز خود خود را کنم غافل
بباید بهر این دانش ز دانش در جنون رفتن		شناسد جان مجنونان که این جان است قشر جان
کسی کو کم زند در کم رسد او را فزون رفتن		کسی کو دم زند بی‌دم مباح او راست غواصی
که آن دلدار خو دارد به سوی تایبون رفتن		رها کن تا بگوید او خموشی گیر و توبه جو

زهی چشم و چراغ دل زهی چشمم به تو روشن		خرامان می روی در دل چراغ افروز جان و تن
زهی صحرای پرعبهر زهی بستان پرسوسن		زهی دریای پرگوهر زهی افلاک پراختر
ایا پر کرده گوهرها جهان خاک را دامن		ز تو اجسام را چستی ز تو ارواح را مستی
چه تشبیهت کنم دیگر چه دارم من چه دانم من		چه می گویم من ای دلبر نظیر تو دو سه ابتر
چه خواهی دید خلقان را چه گردی گرد آهرمن		بگو ای چشم حیران را چو دیدی لطف جانان را
زهی تدبیر و هشیاری زهی بیگار و جان کندن		شکار شیر بگذاری شکار خوک برداری
شعاعات و ملاقاتش یکی طوقی است در گردن		مرا باری عنایاتش خطابات و مراعاتش
که دیدم غیر او تا من سکون یابم در این مسکن		حلاوت‌های آن مفضل قرار و صبر برد از دل
همه درمانده و عاجز ز خاص و عام و مرد و زن		به غیر آن جلال و عز که او دیگر نشد هرگز
ز غیر عشق بیگانه مثال آب با روغن		منم از عشق افروزان مثال آتش از هیزم
به هر ساعت همی‌سازی ز کر و فر خود گلشن		بسوزان هر چه من دارم به غیر دل که اندر دل
غلام روز رومی را بدادی دار و گیر و فن		غلام زنگی شب را تو کردی ساقی خلقان
که تا چون دانه شان از که گزینی اندر این خرمن		وانگه این دو لالا را رقیب مرد و زن کردی
همه جسمانیان چون که که بی‌مغزند در مطحن		همه صاحب دلان گندم که بامغزند و بالذت
درخت خشک بی‌معنی چه باشد هیزم گلخن		درخت سبز صاحب دل میان باغ دین خندان
چنانک وحی ربانی به موسی جانب ایمن		خیالت می رود در دل چو عیسی بهر جان بخشی
کز او خندان شود دندان کز او گویا شود الکن		خیالت را نشانی‌ها زر و گوهرفشانی‌ها
حریفان را نمی‌گویم یکی از دیگری احسن		دو غماز دگر دارم یکی عشق و دگر مستی
ولیکن خاطر عاشق بداندیش آمد و بدظن		ز تو ای دیده و دینم هزاران لطف می بینم
ز زلف شام می ترسم که شب فتنه است و آبستن		ز چشم روز می ترسم که چشمش سحرها دارد
که سرمه نور دیده شد چو شد ساییده در هاون		مرا گوید چه می ترسی که کوبد مر تو را محنت
همه ترس از شکست آید شکسته شو ببین مؤمن		همه خوف از وجود آید بر او کم لرز و کم می زن
ز ترس بازدادن من چو دزدانم در این مکمن		ز ارکان من بدزدیدم زر و در کیسه پیچیدم
کشاند شحنه دادش ز هر گوشه به پرویزن		سبوس ار چه که پنهان شد میان آرد چون دزدان
بجه چون برق از این آتش برآ چون دود از این روزن		چو هیزم بی‌خبر بودی ز عشق آتش به تو درزد
که تا زفتی نگنجی تو درون چشمه سوزن		چه خنجر می کشی این جا تو گردن پیش خنجر نه
اگر خواهی چو پشمی شو لتغزل ذاک تغزیلا		در جنت چو تنگ آمد مثال چشمه سوزن
که می ریسی ز پنبه تن که بافی حله ادکن		بود کان غزل در سوزن نگنجد کاین دمت غزل است
مگر این پنبه ابریشم شود ز اکسیر آن مخزن		لباس حله ادکن ز غزل پنبگی ناید
تو را گوید بریس اکنون بدم پیغام مستحسن		چو ابریشم شوی آید و ریشم تاب وحی او
دهل می نشنود گوشت به جهد و جد نوبت زن		چه باشد وحی در تازی به گوش اندر سخن گفتن
چنانک گفت واستغشوا بپیچی سر به پیراهن		گران گوشی وانگه تو به گوش اندرکنی پنبه
که می گوید تو را هر یک الا یا علج لا تؤمن		گران گوشی گران جسمی گران جانی نذیر آمد
که می گوید تو را هر یک الا یا لیث لا تحزن		سبک گوشی سبک جسمی سبک جانی بشیر آمد
که بگریزند این خوبان ز شکل بارد بهمن		بهاری باش تا خوبان به بستان در تو آویزند
که بی‌آن حسن و بی‌آن عشق باشد مرد مستهجن		بهار ار نیستی اکنون چو تابستان در آتش رو
خمش کن سوی این منطق به نظم و نثر لاترکن		اگر خواهی که هر جزوت شود گویا و شاعر رو
مکن از فکر دل خود را از این گفت زبان برکن		که برکنده شوی از فکر چون در گفت می آیی
شکستم عهدهاشان را هلا می کوش ما امکن		قضا خنبک زند گوید که مردان عهدها کردند
ز استیزه چه بربندی قضا را بنگر ای کودن		ستیزه می کنی با خود کز این پس من چنین باشم
نزاید گر چه جمع آیند صد عنین و استرون		نکاحی می کند با دل به هر دم صورت غیبی
ز خوبان نیست عنین را به جز بخشیدن وجکن		صور را دل شده جاذب چو عنین شهوت کاذب
قضا را گو که از بالا جهان را در بلا مفکن		بیا ای شمس تبریزی که سلطانی و خون ریزی

چه باشد ناز معشوقان به جز بیگانگی کردن		چه باشد پیشه عاشق به جز دیوانگی کردن
ز پروانه بیاموزید آن مردانگی کردن		ز هر ذره بیاموزید پیش نور برجستن
که آید ننگ شیران را ز روبه شانگی کردن		چو شیر مست بیرون جه نه اول دان و نه آخر
چه گویم باز را لیکن کجا پروانگی کردن		سرافراز است که لیکن نداند ذره باشیدن
میان کوره با آتش چو زر همخانگی کردن		به پیش تیر چون اسپر برهنه زخم را جستن
کجا فرزین شه بودن کجا فرزانگی کردن		گر آب جوی شیرین است ولی کو هیبت دریا
نتاند کاسه سوراخ خود پیمانگی کردن		تویی پیمانه اسرار گوش و چشم را بربند
وگر باشد شبه تابان کجا دردانگی کردن		اگر باشد شبی روشن کجا باشد به جای روز

بسی صنعت نمی‌باید پریشان را فریبیدن		چرا کوشد مسلمان در مسلمان را فریبیدن
ولی چشمش نمی‌خواهد گران جان را فریبیدن		بدریدی همه هامون ز نقش لیلی و مجنون
ولیکن تو روا داری بدین آن را فریبیدن		نمی‌آید دریغ او را چو دریا گوهرافشانی
که طمع افتاد موران را سلیمان را فریبیدن		معلم خانه چشمش چه رسم آورد در عالم
که عقل از چه طمع دارد نهان دان را فریبیدن		دلم بدرید ز اندیشه شکسته گشته چون شیشه
که بشنیدند کو خواهد ملیحان را فریبیدن		برآمد عالم از صیقل چو جندرخانه شد گیتی
نمک‌ها را هوس چه بود نمکدان را فریبیدن		هر اندیشه که برجوشد روان گردد پی صیدی
کلیدی را بیاموزد کلیدان را فریبیدن		پلیدی را بیاموزد بر آب پاک افزودن
چه رغبت دارد آن آتش سپندان را فریبیدن		چو لونالون می داند شکنجه کردن آن قاهر

عجب این عیب از چشم است یا از نو یا روزن		چراغ عالم افروزم نمی‌تابد چنین روشن
که پوشیده نمی‌ماند در آن حالت سر سوزن		مگر گم شد سر رشته چه شد آن حال بگذشته
در این قندیل دل ریزد ز زیتون خدا روغن		خنک آن دم که فراش فرشنا اندر این مسجد
که از تأثیر این آتش چنان آیینه شد آهن		دلا در بوته آتش درآ مردانه بنشین خوش
برویید از رخ آتش سمن زار و گل و سوسن		چو ابراهیم در آذر درآمد همچو نقد زر
چه خواهی کرد این دل را بیا بنشین بگو با من		اگر دل را از این غوغا نیاری اندر این سودا
چو حلقه بر در مردان برون می باش و در می زن		اگر در حلقه مردان نمی‌آیی ز نامردی
به پیش نفس تیرانداز زنهار این سپر مفکن		چو پیغامبر بگفت الصوم جنه پس بگیر آن را
چو ماهی بر تنت روید به دفع تیر او جوشن		سپر باید در این خشکی چو در دریا رسی آنگه

ز من بشنو که وقت آمد کشانش کن کشانش کن		نشانی‌هاست در چشمش نشانش کن نشانش کن
بیا ای حاسد ار مردی نهانش کن نهانش کن		برآمد آفتاب جان فزون از مشرق و مغرب
بیا ای جان روزافزون بیانش کن بیانش کن		از این نکته منم در خون خدا داند که چونم چون
نیارامد به شرحش جان عیانش کن عیانش کن		بیانش کرده گیر ای جان نه آن دریاست وان مرجان
اگر تو سود جان خواهی زیانش کن زیانش کن		عیانش بود ما آمد زیانش سود ما آمد
اگر داری چنین جانی روانش کن روانش کن		یکی جان خواهد آن دریا همه آتش نهنگ آسا
هر آن کو نی چنین باشد چنانش کن چنانش کن		هر آن کو بحربین باشد فلک پیشش زمین باشد
جهنده‌ست این جهان بنگر جهانش کن جهانش کن		برون جه از جهان زوتر درآ در بحر پرگوهر
مپران تیر دعوی را کمانش کن کمانش کن		اگر خواهی که بگریزی ز شاه شمس تبریزی

چو زاید آفتاب جان کجا ماند شب آبستن		چو آمد روی مه رویم کی باشم من که باشم من
نگیرد رنگ و بوی خوش نگیرد خوی خندیدن		چه باشد خار گریان رو که چون سور بهار آید
که از سنگی برون ناید نگردد گوهر روشن		چه باشد سنگ بی‌قیمت چو خورشید اندر او تابد
چو شیر شیر آشامد شود او شیر شیرافکن		چه باشد شیر نوزاده ز یک گربه زبون باشد
چو سیمابی بدی وز حق شدستی شاه سیمین تن		یکی قطره منی بودی منی انداز کردت حق
قراضه است این منی تو و آن من هست چون معدن		منی دیگری داری که آن بحر است و این قطره
بسوزد خرمن هستی چو ماه حق کند خرمن		منی حق شود پیدا منی ما فنا گردد
که آن را نی گریبان است و نی تیریز و نی دامن		گرفتم دامن جان را که پوشیده‌ست تشریفی
گر این اطلس همی‌خواهی پلاس حرص را برکن		قبای اطلس معنی که برقش کفرسوز آمد
اگر خود صد زبان دارم نگویم حرف چون سوسن		اگر پوشیدم این اطلس سخن پوشیده گویم بس
شعارش صورت نیر دثارش سیرت احسن		چنین خلعت بدش در سر که نامش کرد مدثر

از آن شادی بیاید جان نهان افتد به پای من		چو افتم من ز عشق دل به پای دلربای من
شود جان خصم جان من کند این دل سزای من		وگر روزی در آن خدمت کنم تقصیر ناگاهان
شنیدم نعره آمین ز جان اندر دعای من		سحرگاهی دعا کردم که جانم خاک پای او
چگونه بوی برد این جان که هست او جان فزای من		چگونه راه برد این دل به سوی دلبر پنهان
بگفتا نی مگو بستان برای من برای من		یکی جامی به پیشم داشت و من از ناز گفتم نی
یکی رطلی که شد بویش در این ره ره نمای من		چو یک قطره چشیدم من ز ذوق اندرکشیدم من

خرابات قدیم است آن و تو نو آمده اکنون		چه دانی تو خراباتی که هست از شش جهت بیرون
نشد مجنون آن لیلی به جز لیلی صد مجنون		نباشد مرغ خودبین را به باغ بیخودان پروا
که این بی‌چونتر است اندر میان عالم بی‌چون		هزاران مجلس است آن سو و این مجلس از آن سوتر
کز آن شیر اجل شیران نمی‌میزند الا خون		ببین جان‌های آن شیران در آن بیشه ز اجل لرزان
بسوزد پر و بال او اگر یک پر زند آن سون		بسی سیمرغ ربانی که تسبیحش اناالحق شد
که آن جا کو قدم دارد بود سرهای مردان دون		وزیر و حاجب و محمود ایازی را شده چاکر
جنید و شیخ بسطامی شقیق و کرخی و ذاالنون		تو معذوری در انکارت که آن جا می شود حیران
مگر کان آفتاب از خود برآید سوی این هامون		ازیرا راه نتوان برد سوی آفتاب ای جان
وگر نی این غزل می خوان و بر خود می دم این افسون		مگر هم لطف شمس الدین تبریزیت برهاند

دلم را دوزخی سازد دو چشمم را کند جیحون		چه دانستم که این سودا مرا زین سان کند مجنون
چو کشتی ام دراندازد میان قلزم پرخون		چه دانستم که سیلابی مرا ناگاه برباید
که هر تخته فروریزد ز گردش‌های گوناگون		زند موجی بر آن کشتی که تخته تخته بشکافد
چنان دریای بی‌پایان شود بی‌آب چون هامون		نهنگی هم برآرد سر خورد آن آب دریا را
کشد در قعر ناگاهان به دست قهر چون قارون		شکافد نیز آن هامون نهنگ بحرفرسا را
چه دانم من دگر چون شد که چون غرق است در بی‌چون		چو این تبدیل‌ها آمد نه هامون ماند و نه دریا
که خوردم از دهان بندی در آن دریا کفی افیون		چه دانم‌های بسیار است لیکن من نمی‌دانم

به هر بیتی یکی بوسه بده پهلوی من بنشین		مرا هر دم همی‌گویی که برگو قطعه شیرین
برآرد شیر از سنگی که عاجز گشت از او میتین		زهی بوسه زهی بوسه زهی حلوا و سنبوسه
که هر جزوت شده‌ست ای دل چو لب نالان و بوسه چین		تو بوسه عشق را دیدی مگر ای دل که پریدی
تو هم مر کشته خود را بیا برخوان یکی تلقین		چو تلقین گفت پیغامبر شهیدان ره حق را
کفن گردد بر او اطلس ز گورش بردمد نسرین		به تلقین گر کنی نیت بپرد مرده در ساعت
چه آسایی از آن مرکب که لنگ است او ز علیین		بکن پی مرکب تن را دلا چون تو نیاسایی
به خارستان همی‌گردد که خار افتاد او را تین		بکن پی اشتری را کو نیاید در پیت هرگز
ز موج بحر بی‌پایان نبرد بادبان دین		چو او را پی کنی در دم چو کشتی ره رود بی‌پا

درون مدرسه حجره به پهلوی شهاب الدین		توقع دارم از لطف تو ای صدر نکوآیین
و یا خود داعی سلطان دعاها را کنم آمین		پیاده قاضیم می خوان درون محکمه قاصد
که نامم را بگردانی نهی نامم فلان الدین		بدین حیله بگنجانی در آن خانه ربابی را
کی از جانشان خبر باشد که آن تلخ است یا شیرین		که خلقان صورت و نامند مثال میوه خامند
رباب خوب بنوازم سماعی آرمش شیرین		وگر حال آورد قاضی سماعش آرزو آید
سر از تربت برون آرد بکوبد پا کند تحسین		ز آواز سماع من اقنجی هم شود زنده
از آن پس مردگان یک یک برون آیند هم در حین		کفن را اندراندازد قوال انداز مستانه
که صورت‌های عشق تو درونت زنده شد می بین		عجب نبود که صورت‌ها بدین آواز برخیزند
و باقی تن غباری دان که پیدا می شود از طین		ز مردم آن به کار آید کی زنده می شود در تو
از آن افسرده‌ای که تو بر آنی نه‌ای با این		دلت را هر زمان نقشی تنت یک نقش افسرده
خمش کردم نشاید داد این خاتم به هر گرگین		مرا گوید یکی صورت منم اصل غزل واگو

از آن شادی بیاید جان نهان افتد به پای من		چو افتم من ز عشق دل به پای دلربای من
شود دل خصم جان من کند هجران سزای من		وگر روزی در آن خدمت کنم تقصیر چون خامان
شنیدم نعره آمین ز جان اندر دعای من		سحرگاهان دعا کردم که این جان باد خاک او
چگونه بوی برد این جان که هست او جان فزای من		چگونه راه برد این دل به سوی دلبر پنهان
بگفتا نی مگو بستان برای اقتضای من		یکی جامی به پیش آورد من از ناز گفتم نی
یکی دردی گران خواری که کامل شد صفای من		چو از صافش چشیدم من مرا درداد یک دردی

دلم پرنیش هجران است بهر نوش شمس الدین		منم آن حلقه در گوش و نشسته گوش شمس الدین
در این آتش ندانم کرد من روپوش شمس الدین		چو آتش‌های عشق او ز عرش و فرش بگذشته‌ست
شود آن آب حیوان از پی آغوش شمس الدین		در آغوشم ببینی تو ز آتش تنگ‌ها لیکن
زدم آن دیک در رویش ز بهر جوش شمس الدین		چو دیکی پخت عقل من چشیدم بود ناپخته
یکی رنجور در نزع و یکی مدهوش شمس الدین		در این خانه تنم بینی یکی را دست بر سر زن
زبانش بازبگرفت و شد او خاموش شمس الدین		زبان ذوالفقار عقل کاین دریا پر از در کرد

خداوندم ولی دانی تو از اسرار شمس الدین		الا ای باد شبگیرم بیار اخبار شمس الدین
چو سامندر ز مهر او روی در نار شمس الدین		کسی کز نام او بر بحر بی‌کشتی عبر یابی
به ذات حق کز آن دارد هماره عار شمس الدین		کرامت‌ها که مردان از تفاخر یاد آن آرند
برون غار حق حارس درون غار شمس الدین		یکی غاری است کاندر وی ز سر سرها وحی است
دو صد منزل از آن سوتر ببین بازار شمس الدین		ز جسم و روح‌ها بگذر حجاب عشق هم بردر
و طرفی جنه الاسرار من انوار شمس الدین		ایا روحی ترفرف فی فضاء العشق و استشرف
از آن الفاظ وحی آسای شکربار شمس الدین		قلایدهای در دارد بناگوش ضمیر من
ولیکن زحمتش کم ده مکن آزار شمس الدین		ایا ای دل تو آن جایی که نوشت باد وصل او
به جای توتیا و کحل ناگه خار شمس الدین		بصر در دیده بفزاید اگر در دیده ره یابد
مپندار از سر نخوت تویی بس زار شمس الدین		به هر سویی چو تو ای دل هزاران زار دارد او
وگر نه خود کی یارد آن که باشد یار شمس الدین		به لطف خویش یک چندی مهار اشترش دادت
که آن روزی که می گفتم بد این جا پار شمس الدین		زهی فرقی از آن روزی که پیشش سجده می کردم
مگر از لطف بی‌پایان وز هنجار شمس الدین		خرابی دین و دنیا را نباشد هیچ اصلاحی
مگر از نور و از اشراق آن رخسار شمس الدین		شب تاریک تو ای دل نبیند روز را هرگز
شوم مست و همی‌گویم که من خمار شمس الدین		عجب باشد که روزی من بگیرم جام وصل او
مگر از بخت و اقبال چنان بیدار شمس الدین		که بخت من چنان خفته‌ست که بیداری ندارد رو
ز لوح سرها واقف و زان هشیار شمس الدین		نبودت پیش از این مثلش نباشد بعد از این دانم
ز اوصاف بدیع خویش خود مسمار شمس الدین		بزد خود بر در امکان که مانندش برون ناید
شده حاکم به کلیه بر آن جوبار شمس الدین		یکی جوبار روحانی است که جان‌ها جان از او یابند
علی تفضیله جدا علی الاخیار شمس الدین		سمعت القوم کل القوم اعلاهم و اصفاهم
و احیی الروح مجانا لمن ادرار شمس الدین		و ان کانت ایادیه و افضالا اتانیه
و ان کان قد استغنی من الاقرار شمس الدین		فروحی خط اقرارا برق الف اقرار
علیه الغیث موصولا لمن مدرار شمس الدین		هدی قلبی الی واد کثیر خصبه جدا
فبلغ صبوتی و الهجر بالاعذار شمس الدین		ایا تبریز سلمنا علی نادیک تسلیما

استیزه گری کردن در شور و شر افتادن		ای قاعده مستان در همدگر افتادن
گویم که چه باشد عشق در کان زر افتادن		عاشق بتر از مست است عاشق هم از آن دست است
ایمن شدن از مردن وز تاج سر افتادن		زر خود چه بود عاشق سلطان سلاطین است
او ننگ چرا دارد از در به در افتادن		درویش به دلق اندر و اندر بغلش گوهر
آگه نبد از مستی او از کمر افتادن		مست آمد دوش آن مه افکنده کمر در ره
کافتاد چنین وقتی وقت است درافتادن		گفتم که دلا برجه می بر کف جان برنه
با طوطی روحانی اندر شکر افتادن		با بلبل بستانی همدست شدن دستی
والله که نمی‌دانم جای دگر افتادن		من بی‌دل و دل داده در راه تو افتاده
مستم مهل از دستم و اندر خطر افتادن		گر جام تو بشکستم مستم صنما مستم
شیشه شکنی کردن در شیشه گر افتادن		این قاعده نوزاد است وین رسم نو افتاده‌ست

صد جان به عوض بستان وان شیوه تو با ما کن		چون چنگ شدم جانا آن چنگ تو دروا کن
طنبور دل ما را هم ناله سرنا کن		عیسی چو تویی ما را همکاسه مریم کن
وان خون دل زر را در ساغر صهبا کن		دستی بنه ای چنگی بر نبض چنین پیری
ور زهد سخن گوید تو وعده به فردا کن		جمعیت رندان را بر شاهد نقدی زن
زنجیر خودم بنما وز دور تماشا کن		دیوانه و مستی را خواهی که بشورانی
جان گفت علی الله گو دل گفت علالا کن		دیدم ز تو من نقشی بر کالبدی بسته
زان زلف خوش مشکین ما را تو چلیپا کن		زان روز من مسکین بی‌عقل شدم بی‌دین
زان راهب پرحاصل یک بوسه تقاضا کن		زنار ببند ای دل در دیر بکن منزل
گر رغبت ما بینی این قصه غرا کن		در چهره مخدومی شمس الحق تبریزی

یا رب چه سبک روحی بر چشم و سرم بنشین		ای سنجق نصرالله وی مشعله یاسین
تعریف چه می باید چون جمله تویی تعیین		ای تاج هنرمندی معراج خردمندی
بی کام و زبان گفتی در گوش فلک بنشین		هر ذره که می جنبد هر برگ که می خنبد
جان را برهانیدی از ناز فلان الدین		جان همه جانا ای دولت مولانا
وز شرق تو می تفسد پشت فلک عنین		از نفخ تو می روید پر ملاء الاعلی
بی هیچ دعاگویی عالم شده پرآمین		از عشق جهان سوزت وز شوق جگردوزت
آورد طبیب جان یک خمره پرافسنتین		ناگاه سحرگاهی بی‌رخنه و بیراهی
زنده شد و چابک شد برداشت سر از بالین		تا این تن بیمارم وین کشته دل زارم
شاد آمدی ای سلطان ای چاره هر مسکین		گفتم که ملیحی تو مانا که مسیحی تو
در خمره چه داری گفت داروی دل غمگین		پیغامبر بیماران نافعتری از باران
هم چستم و هم خوبم هم خسرو و هم شیرین		حرز دل یعقوبم سرچشمه ایوبم
گفتا که چه دانی تو این شیوه و این آیین		گفتم که چنان دریا در خمره کجا گنجد
گنجاند در سجین او عالم علیین		کی داند چون آخر استادی بی‌چون را
و اندر شکم ماهی یونس زبر پروین		یوسف به بن چاهی بر هفت فلک ناظر
نی بر زبرین وقف است این بخت نه بر زیرین		گر فوقی وگر پستی هستی طلب و مستی
رو چشم به بالا کن روی چو مهش می بین		خامش که نمی‌گنجد این حصه در این قصه

زان گنجگه دل‌ها زان سجده گه مستان		در پرده دل بنگر صد دختر آبستان
یک دم که از این سو آ یک دم که قدح بستان		بشنو چه به اسرارم می آید از آن طارم
هم لشکر ترکستان هم لشکر هندستان		در عربده افتاده از عشق چنین خوبان
گفتا پنهان صورت پیدا به فن و دستان		از عقل بپرسیدم کاین شهره بتان چونند
آیند و روند این‌ها در هر چمن و بستان		در شرق خداوندی شمس الحق تبریزی

نانی ده و صد بستان‌هاده چه به درویشان		ای سرو و گل بستان بنگر به تهی دستان
از صدقه نشد کمتر هاده چه به درویشان		بشنو تو ز پیغامبر فرمود که سیم و زر
پس گوش چه می خاری‌هاده چه به درویشان		یک دانه اگر کاری صد سنبله برداری
بگشا و گشایش بین هاده چه به درویشان		کم کن تو فزایش بین بنواز و ستایش بین
او حارس و تو خفته‌هاده چه به درویشان		صدقه تو به حق رفته و اندر شب آشفته
بسیار بیاسایی‌هاده چه به درویشان		هر لطف که بنمایی در سایه آن آیی
رحمت کن و رحمت بین‌هاده چه به درویشان		حرمت کن و حرمت بین نعمت ده و نعمت بین
ای مالک یوم الدین‌هاده چه به درویشان		ای مکرم هر مسکین و ای راحم هر غمگین
محروم میندازم هاده چه به درویشان		آمد به تو آوازم واقف شدی از رازم
بنگر تو به زنبیلم هاده چه به درویشان		سرگشته تحویلم در قالم و در قیلم
بین کز تو چه واگویم هاده چه به درویشان		دانی که دعا گویم هر جا که ثنا گویم
یار تو خدا آمین هاده چه به درویشان		رنجیت مبا آمین دور از تو قضا آمین
خاصه که در این ساعت هاده چه به درویشان		ای کوی شما جنت وی خوی شما رحمت
خوش باش که ما رفتیم هاده چه به درویشان		گفتیم دعا رفتیم وز کوی شما رفتیم

هم سیم به یادم ده هم سیم و زرم بستان		ای کار من از تو زر ای سیمبر مستان
از گرمی میدانت برسوزد تابستان		در عین زمستانی چون گرم کنی مرکب
از شیر بری گردد وز مادر وز پستان		گر طفلک یک روزه شب‌های تو را بیند
سرمست شما گردد یاد آرد هندستان		ای وای از آن ساعت کاین خاطر چون پیلم
هر پاره ز من گردد از آتش تب سستان		روزی که تب مرگم یک باره فروگیرد
تا هر سر موی من گردند چو سرمستان		تو از پس پرده دل ناگاه سری درکن
چندان بکند شیوه چندان بکند دستان		هر خاطر من بکری بر بام و در از عشقت
وز چون تو شهی گردد هر خاطرم آبستان		تا تابش روی تو درپیچد در هر یک
می بینم و می گویم از رشک کدام است آن		شمس الحق تبریزی هر کس که ز تو پرسد

یک تنگ شکر خواهم زان شکرقند ای جان		ای جانک من چونی یک بوسه به چند ای جان
تو خوی شکر داری بالله که بخند ای جان		ای جانک خندانم من خوی تو می دانم
ای خواجه عطارم دکان بمبند ای جان		من مرد خریدارم من میل شکر دارم
گفتم که سلام علیک ای سرو بلند ای جان		بر نام و نشان او رفتم به دکان او
این محنت و بیماری بر من مپسند ای جان		هر چند که عیاری پرحیله و طراری
وز ناز چنین می کن آن زلف کمند ای جان		از بهر دل ما را در رقص درآ یارا
بنمای که دلبندان چون بوسه دهند ای جان		ای پیش رو خوبان ای شاخ گل خندان
می رقصم در آتش مانند سپند ای جان		من بنده بر این مفرش می سوزم من خوش خوش

این نکته شیرین را در جان بنشان ای جان		دروازه هستی را جز ذوق مدان ای جان
ذوق پدر و مادر کردت مهمان ای جان		زیرا عرض و جوهر از ذوق برآرد سر
زان یک شدن دو تن ذوق است نشان ای جان		هر جا که بود ذوقی ز آسیب دو جفت آید
هر عقلی به معقولی جفت و نگران ای جان		هر حس به محسوسی جفت است یکی گشته
وز غیر بپرهیزی باشی سلطان ای جان		گر جفت شوی ای حس با آنک حست کرد او
ذوقی که ز حق آید زاید دل و جان ای جان		ذوقی که ز خلق آید زو هستی تن زاید
هر ذره بپیوسته با جفت نهان ای جان		کو چشم که تا بیند هر گوشه تتق بسته
وز ذوق نمی‌گنجد در کون و مکان ای جان		آمیخته با شاهد هم عاشق و هم زاهد
هم پیر خردپیشه هم جان جوان ای جان		پنهان ز همه عالم گرمابه زده هر دم
احوال تو دانستم تو عشوه مخوان ای جان		پنهان مکن ای رستم پنهان تو را جستم
ز احداث همی‌ترسی وز مکر عوان ای جان		گر روی ترش داری دانیم که طراری
دور از لب بیگانه خفته‌ست ستان ای جان		در کنج عزبخانه حوری چو دردانه
آن لحظه که می یازد بوسه بستان ای جان		صد عشق همی‌بازد صد شیوه همی‌سازد
کان آب تتق آمد بر عیش کنان ای جان		بر ظاهر دریا کی بینی خورش ماهی
چون گرگ گرو برده پنهان ز شبان ای جان		چندان حیوان آن سو می خاید و می زاید
کب حیوان را کی داند حیوان ای جان		خنبک زده هر ذره بر معجب بی‌بهره
در باطن هر قطره صد جوی روان ای جان		اندر دل هر ذره تابان شده خورشیدی
تا لقمه نیندازی بربند دهان ای جان		خاموش که آن لقمه هر بسته دهان خاید

کز یار دروغی‌ها از صدق به و احسان		رو مذهب عاشق را برعکس روش‌ها دان
عدل است همه ظلمش داد است از او بهتان		حال است محال او مزد است وبال او
خاری که خلد دلبر خوشتر ز گل و ریحان		نرم است درشت او کعبه‌ست کنشت او
وان دل که ملول آید خوش بوس و کنار است آن		آن دم که ترش باشد بهتر ز شکرخانه
آن آب خضر باشد از چشمه گه حیوان		وان دم که تو را گوید والله ز تو بیزارم
بیگانگیش خویشی در مذهب بی‌خویشان		وان دم که بگوید نی در نیش هزار آری
بخلش همه احسان شد جرمش همگی غفران		کفرش همه ایمان شد سنگش همه مرجان شد
من مذهب ابرویش بخریدم و دادم جان		گر طعنه زنی گویی تو مذهب کژ داری
بردار دل روشن باقیش فرو می خوان		زین مذهب کژ مستم بس کردم و لب بستم
گویی ز دهان من صد حجت و صد برهان		شمس الحق تبریزی یا رب چه شکرریزی

وز کبر کسان رنجی و اندر تو دو صد چندان		ای نفس چو سگ آخر تا چند زنی دندان
مانند سر بریان گشته که منم خندان		گریانی و پرزهری با خلق چه باقهری
چون شحنه بود آن کس کو باشد در زندان		من صوفی باصوفم من آمر معروفم
عذر دگران خواهد از باب هنرمندان		معذوری خود دیده در خویش ترنجیده
وان گاه هم از قرآن در خلق زنی سندان		بر دانش و حال خود تأویل کنی قرآن
وز باد و بروت آیی در نار تو دربندان		آب حیوان یابی گر خاک شوی ره را
جز شمس حق تبریز سلطان شکرقندان		بگریز از این دربند بر جمله تو در دربند

از عاشق حق توبه وز باد هوا انبان		دو چیز نخواهد بد در هر دو جهان می دان
ور خاک درآیم من آن خاک شود سوزان		گر توبه شود دریا یک قطره نیابم من
هر ذره در این سودا گشته‌ست چو دل گردان		در خاک تنم بنگر کز جان هواپیشه
چه دوزد پالان گر هر جا که رود پالان		خاصیت من این است هر جا که روم اینم
در حقه تنگ آن مشک نگذارد مشک افشان		گویند که هر کی هست در گور اسیر آید
زندان نبود سینه میدان بود آن میدان		در سینه تاریکت دل را چه بود شادی
آن خون به از این باده وان جا به از این بستان		اندر رحم مادر چون طفل طرب یابد
آید به خیال اندر اندیشه سرگردان		گر شرح کنم این را ترسم که مقلد را

وی حرص تو افزوده رو کم ترکوا برخوان		ای در غم بیهوده رو کم ترکوا برخوان
وز غصه بیالوده رو کم ترکوا برخوان		از اسپک و از زینک پربادک و پرکینک
ای غافل آلوده رو کم ترکوا برخوان		در روده و سرگینی باد هوس و کینی
نابوده و بنموده رو کم ترکوا برخوان		ای شیخ پر از دعوی وی صورت بی‌معنی
در زیر یکی توده رو کم ترکوا برخوان		منگر که شه و میری بنگر که همی‌میری
پوسیده و فرسوده رو کم ترکوا برخوان		آن نازک و آن مشتک آن ما و من زشتک
رخسار تو فرسوده رو کم ترکوا برخوان		رخ بر رخ زیبایان کم نه بنگر پایان
در گور گل اندوده رو کم ترکوا برخوان		گر باغ و سرا داری با مرگ چه پا داری
بر خلق نبخشوده رو کم ترکوا برخوان		رفتند جهان داران خون خواره و عیاران
وان چشم تو نگشوده رو کم ترکوا برخوان		تابوت کسان دیده وز دور بخندیده
ای بادبپیموده رو کم ترکوا برخوان		بس کن ز سخن گویی از گفت چه می جویی

در گردش چشم او آن نرگس آبستن		دانی که کجا جویی ما را به گه جستن
دل بند بدراند او را نتوان بستن		در دل چو خیال او تابد ز جمال او
پستان کریم او آغاز کند جستن		طفل دل پرسودا آغاز کند غوغا
از سینه بپریدن هر ساعت برجستن		دل ز آتش عشق او آموخت سبک روحی

و آتش ز دلم بستان در چرخ منقش زن		از آتش روی خود اندر دلم آتش زن
هر جا که روی خوش رو هر دم که زنی خوش زن		ای جان خوش ساده از اصل ملک زاده
شمشیر به کف داری بر تارک فرقش زن		ای جسم تو را از جان گر فرق کند جانم
این یک گره دیگر بر زلف مشوش زن		ای طره پربندت بگشاده گره‌ها را

زخمی که زنی بر ما مردانه و محکم زن		ای یار مقامردل پیش آ و دمی کم زن
ور دار زنی ما را بر گنبد اعظم زن		گر تخت نهی ما را بر سینه دریا نه
امشاج منافق را درهم زن و برهم زن		ازواج موافق را شربت ده و دم دم ده
مخمور یتیمی را بر جام محرم زن		اکسیر لدنی را بر خاطر جامد نه
وان آهوی یاهو را بر کلب معلم زن		در دیده عالم نه عدلی نو و عقلی نو
وان سنبل ناکشته بر طینت آدم زن		اندر گل بسرشته یک نفخ دگر دردم
چون مرد مسلمانی بر ملک مسلم زن		گر صادق صدیقی در غار سعادت رو
جانی که تو را نبود بر قعر جهنم زن		جان خواسته‌ای ای جان اینک من و اینک جان
زان گلشن خود بادی بر چادر مریم زن		خواهی که به هر ساعت عیسی نوی زاید
آن آتش عمرانی در خرمن ماتم زن		گر دار فنا خواهی تا دار بقا گردد
آن کحل اناالله را در عین دو عالم زن		خواهی تو دو عالم را همکاسه و هم یاسه
از زیر چو سیر آیی بر زمزمه بم زن		من بس کنم اما تو ای مطرب روشن دل
هر لحظه یکی سنگی بر مغز سر غم زن		تو دشمن غم‌هایی خاموش نمی‌شایی

هر سر که دوی دارد در گردن ترسا کن		بی جا شو در وحدت در عین فنا جا کن
زان پیش که برپرد شکرانه شکرخا کن		اندر قفس هستی این طوطی قدسی را
هندوبک هستی را ترکانه تو یغما کن		چون مست ازل گشتی شمشیر ابد بستان
وان شیشه معنی را پرصافی صهبا کن		دردی وجودت را صافی کن و پالوده
ما را چو شدی ماهی پس حمله به دریا کن		تا مار زمین باشی کی ماهی دین باشی
گر آدمیی آخر سر جانب بالا کن		اندر حیوان بنگر سر سوی زمین دارد
بر صدر ملک بنشین تدریس ز اسما کن		در مدرسه آدم با حق چو شدی محرم
جاروب ز لا بستان فراشی اشیاء کن		چون سلطنت الا خواهی بر لالا شو
ور زانک کنی مسکن بر طارم خضرا کن		گر عزم سفر داری بر مرکب معنی رو
هر چند شوی عالی تو جهد به اعلا کن		می باش چو مستسقی کو را نبود سیری
داری سر این سودا سر در سر سودا کن		هر روح که سر دارد او روی به در دارد
برپر تو سوی روزن پرواز تو تنها کن		بی سایه نباشد تن سایه نبود روشن
کاین عشق همی‌گوید کز عقل تبرا کن		بر قاعده مجنون سرفتنه غوغا شو
هم مست شو و هم می بی‌هر دو تو گیرا کن		هم آتش سوزان شو هم پخته و بریان شو
هم ما شو و ما را شو هم بندگی ما کن		هم سر شو و محرم شو هم دم زن و همدم شو
گه عاشق زناری گه قصد چلیپا کن		تا ره نبرد ترسا دزدیده به دیر تو
بی دیده هستانه رو دیده تو بینا کن		دانا شده‌ای لیکن از دانش هستانه
از سر تو قدم سازش قصد ید بیضا کن		موسی خضرسیرت شمس الحق تبریزی

وان حرف نمی‌گنجد در صحن بیان من		ای دل چو نمی‌گردد در شرح زبان من
در پرده آن مطرب کو زد ضربان من		می گردد تن در کد بر جای زبان خود
هم جان و جهان حیران در جان و جهان من		هم ساغر و هم باده سرمست از آن ساقی
وان لعل شده حیران در عزت کان من		از غیب یکی لعلی در غار جهان آمد
چون در سر زلف او گشته‌ست مکان من		ما را تو کجا یابی گر موی به مو جویی
پیکان پر از خون بین ای سخته کمان من		جان دوش مر آن مه را می گفت دلم خستی
جز لعل بدخشانی کی یافت نشان من		گفتا که شکار من جز شیر کجا باشد
باقی قماشت کو ای دلق کشان من		جز دلق دو صدپاره من پاره کجا گیرم
و افزوده ز هر دوری از وی دوران من		شمس الحق تبریزی از دور زمان برتر

آن می کشدم زان سو وین می کشدم زین سون		من گوش کشان گشتم از لیلی و از مجنون
این می کشدم بالا وان می کشدم هامون		یک گوش به دست این یک گوش به دست آن
می گردم و می نالم چون چنبره گردون		از دست کشاکش من وز چرخ پرآتش من
می غلطم چون شاهان در اطلس و در اکسون		آن لحظه که بی‌هوشم ز ایشان برهد گوشم
بر خرقه بی‌چونی می زن تگلی بی‌چون		من عاشق آن روزم می درم و می دوزم

مستی دماغ آمد این بوی چه بوی است این		آرایش باغ آمد این روی چه روی است این
یا رب که چه خانه‌ست این یا رب که چه کوی است این		این خانه جنات است یا کوی خرابات است
دل پر شده از دلبر یا رب که چه جوی است این		در دل صفت کوثر جویی ز می احمر
تو پرده فروهشته ای دوست چه خوی است این		ای بر سر هر پشته از درد تو صد کشته
در عشق شراب است آن در عشق سبوی است این		جان‌ها که به ذوق آمد در عشق دو جوق آمد

با زنگیکان امشب در عشرت جان بنشین		در زیر نقاب شب این زنگیکان را بین
اسرار به هم گفته شاباش زهی آیین		خلقان همه خوش خفته عشاق درآشفته
بگشاده دل و دیده در شاهد بی‌کابین		یاران بشوریده با جان بسوزیده
چون زلف تو دامم شد شب گشت مرا مشکین		چون عشق تو رامم شد این عشق حرامم شد
در دیده هر هستی از دیده زنگی بین		شد زنگی شب مستی دستی همگان دستی
این چرخ چه می داند کز چیست ورا تسکین		آن چرخ فرومانده کآبش بنگرداند
که کندن آن فرهاد از چیست جز از شیرین		می گردد آن مسکین نی مهر در او نی کین
آن خسرو زنگی را کرد حشری بر چین		شه هندوی بنگی را آن مایه شنگی را
تا هندوی شب سوزی از روی چو صد پروین		شمعی تو برافروزی شمس الحق تبریزی

ماننده کاریزی بی‌تیشه و بی‌میتین		از چشمه جان ره شد در خانه هر مسکین
بر روزن دلبر رو در خانه خود منشین		دل روی سوی جان کرد کای عاشق و ای پردرد
در گلشن شادی رو منگر به غم غمگین		ای خواجه سودایی می باش تو صحرایی
وین پوست از آن آتش چون سفره بود پرچین		چون پوست بود این دل چون آتش باشد غم
تبریز کجا یابی با حضرت شمس الدین		چون دیده دل از غم پرخاک شود ای غم

ز آیینه ندیده‌ست او الا سیهی آهن		آن کس که تو را بیند وانگه نظرش بر تن
کز کبر برآید او بالا مثل روغن		از آب حیات تو دور است به ذات تو
از لذت آن بوسه ای روت مه روشن		پای تو چو جان بوسد تا حشر لبان لیسد
زیرا که خیالش را هستم به خدا مسکن		گفتم به دلم چونی گفتا که در افزونی
در آب حیات او وانگه خطر مردن		در سینه خیال او وان گاه غم و غصه

بی او نتوان شستن بی‌او نتوان خفتن		بی او نتوان رفتن بی‌او نتوان گفتن
زیرا که تو هشیاری هر لحظه کشی گردن		ای حلقه زن این در در باز نتان کردن
او عاشق گل خوردن همچون زن آبستن		گردن ز طمع خیزد زر خواهد و خون ریزد
چون مرغ دل او پرد زین گنبد بی‌روزن		کو عاشق شیرین خد زر بدهد و جان بدهد
آزاد بود بنده زین وسوسه چون سوسن		این باید و آن باید از شرک خفی زاید
یا رب که چه‌ها دارد آن ساقی شیرین فن		آن باید کو آرد او جمله گهر بارد
او خواجه و من بنده پستی بود و روغن		دو خواجه به یک خانه شد خانه چو ویرانه

بر سینه ما بنشین ای جان منت مسکن		آن ساعد سیمین را در گردن ما افکن
ای دوست خمارم را از لعل لبت بشکن		سرمست شدم ای جان وز دست شدم ای جان
من بنده ظلم تو از بیخ و بنم برکن		ای ساقی هر نادر این می ز چه خم داری
آخر نه تویی با من شاباش زهی ای من		هم پرده من می در هم خون دلم می خور
جز عفو و کرم نبود بر مست چنین مسکن		از دوست ستم نبود بر مست قلم نبود
رونق نبود زر را تا باشد در معدن		از معدن خویش ای جان بخرام در این میدان
در گور و کفن ناید تا باشد جان در تن		با لعل چو تو کانی غمگین نشود جانی

خوب است همین شیوه ای دوست همین می کن		ای سرده صد سودا دستار چنین می کن
این بنده تو را گوید آن می کن و این می کن		فرمانده خوبانی ابرو چو بجنبانی
وز کافر زلفینت ویرانی دین می کن		از خون مسلمانان در ساغر رهبان کن
وان غیرت رهزن را بر روح امین می کن		مأمون امین را تو می ران که رو ای خاین
بر پشت زمان می نه بر روی زمین می کن		آن حکم که از هیبت در عرش نمی‌گنجد
وان را که ندارد زر ز اکسیر زرین می کن		آن را که ندارد جان جان ده به دم عیسی
حکمی است به دور تو آری هله هین می کن		تا دور ابد شاها شمس الحق تبریزی

نی نی کم از این باید تقصیر و جفا کردن		نی نی به از این باید با دوست وفا کردن
نتواند غیر تو تدبیر دوا کردن		زخمی که زند دستت بر عاشق سرمستت
در خاطر او ناید آهنگ هوا کردن		مرغی که چشد یک دم از دانه دام تو
وی کار دو لعل تو حاجات روا کردن		ای کار دو چشم تو بی‌جرم و گنه کشتن
نی روی فروخوردن نی رای رها کردن		خوش واقعه‌ای دارد دل با غم عشق تو
با جان صفا چه بود تفسیر صفا کردن		دعوی صفا کردن در عشق تو نیکو نیست

وگر عاشق شاهی روان باش به میدان		گرت هست سر ما سر و ریش بجنبان
همه لطف و کمال است زهی نادره سلطان		صلا روز وصال است همه جاه و جمال است
وگر خود به بهشتی چه خوش باشد بی‌جان		کجایی تو کجایی نه از حلقه مایی
از او بوسه به جانی زهی کاله ارزان		یکی چرب زبانی یکی جان و جهانی
چو بینیش بگوییش زهی گربه در انبان		اگر شیر اگر پیل چنانش کند این عشق
زهی لذت نوشین زهی لقمه دندان		چه تلخ است و چه شیرین پر از مهر و پر از کین
بمستیز بمستیز هلا ای شه مردان		بیا پیش و مپرهیز و زین فتنه بمگریز
از آن چشم کرشمه وزان لب شکرافشان		زهی روز زهی روز زهی عید دل افروز
که این دم مه گردون روان گشت به میزان		بجو باده گلگون از آن دلبر موزون
شنو بانگ و علالا ز هر اختر و کیوان		بنوش از می بالا لب و ریش میالا
دریغ است بر اوباش چنین گوهر و مرجان		بیندیش و خمش باش چنین راز مگو فاش

اگر بوسه به جانی است فریضه است خریدن		بیا بوسه به چند است از آن لعل مثمن
شوم جان مجرد برون آیم از این تن		چو آن بوسه پاک است نه اندرخور خاک است
گر آن گوهر با توست صدف را هله بشکن		مرا بحر صفا گفت که کامی نرسد مفت
جهانی است زبان‌ها برون کرده چو سوسن		پی بوسه گل را که فر بخشد مل را
هلا بوسه مخواهید از آن دلبر توسن		غلط گر همه شاهید چو مریخ و چو ماهید
شبی بر رخ من تاب لبی بر لب من زن		درآ ای مه آفاق که روزن بگشادم
ز مه بوسه نیابید مگر از ره روزن		در گفت فروبند و گشا روزن دل را

چرا چرا چه معنی مرا کنی پریشان		دل دل دل تو دل مرا مرنجان
مرو مرو ز پیشم کتف چنین مجنبان		بیا بیا و بازآ به صلح سوی خانه
سبکتر از صبایی چرا شوی گران جان		تو صد شکرستانی ترش چه کردی ابرو
فراز سرو و گلشن چو صد هزاردستان		منم کنون ز عشق رخ چو گلشن تو
حیات دل فزاید مرا چو آب حیوان		بیا بیا دمم ده که دمدمه لطیفت
هزار جان به ارزد زهی متاع ارزان		بیار عشوه اینک بهای عشوه صد جان
سری که عقل از او شد نه گیج ماند و حیران		تو عقل عقل مایی چرا ز ما جدایی
سرا که بی‌ستون شد نه پست گشت ویران		ستون این سرایی ز در برون چرایی
شبی که مه نباشد غلس بود فراوان		تو ماه آسمانی و ما شبیم تاری
چو شهر ماند بی‌شه چه سر بود چه سامان		تو پادشاه شهری و ما کنار شهری
چو دور شد سلیمان نه دست یافت شیطان		مها تویی سلیمان فراق و غم چو دیوان
بجز به کف موسی عصا نیافت برهان		تویی به جای موسی و ما تو را عصایی
دمی بدم تو بر ما بر اوج بین تو جولان		مسیح خوش دمی تو و ما ز گل چو مرغی
چو نوح رفت کشتی کجا رهد ز طوفان		تو نوح روزگاری و ما چو اهل کشتی
که بی‌خلیل آتش نمی‌شود گلستان		تویی خلیل ای جان همه جهان پرآتش
هلا بیا برون کن بتان ز بیت رحمان		تو نور مصطفایی و کعبه پربتان شد
نظر ز تو گشاید چو چشم پیر کنعان		تو یوسف جمالی و چشم خلق بسته
صدف چه قیمت آرد چو رفت گوهر کان		تو گوهر صفایی و ما صدف به گردت
سزد گرت بگویم که جان جان کیهان		تو جان آفتابی که او است جان عالم
که عین عین عینی و اصل اصل ایمان		به غیب باشد ایمان تو غیب را عیانی
جوی نموده باشی به ما ز گنج پنهان		خمش که تا قیامت اگر دهی علامت

یا باغ صفا را به یکی تره خریدن		با روی تو کفر است به معنی نگریدن
در جنت فردوس حرام است پریدن		با پر تو مرغان ضمیر دل ما را
آن ابر تو است ای مه و فرض است دریدن		اندر فلک عشق هر آن مه که بتابد
شیران بنیارند در آن دست چریدن		دشتی که چراگاه شکاران تو باشد
آن عشق حرام است و صلای فسریدن		هر عشق که از آتش حسن تو نخیزد
محسوس شنیدم من آواز بریدن		در باطن من جان من از غیر تو ببرید
از پوست چه شیره بودت در فشریدن		در خواب شود غافل از این دولت بیدار
لاحول بود چاره و انگشت گزیدن		رنجور شقاوت چو بیفتاد به یاسین
آن موی بصر باشد باید ستریدن		جز عشق خداوندی شمس الحق تبریز

وز نیک و بدت پاک بخواهیم بریدن		ما دست تو را خواجه بخواهیم کشیدن
ما بر همه چون صبح بخواهیم دمیدن		هر چند شب غفلت و مستیت دراز است
نزدیک رسیده‌ست تو را پرده دریدن		در پرده ناموس و دغل چند گریزی
ای غوره چون سنگ نخواهی تو پزیدن		هر میوه که در باغ جهان بود همه پخت
نشنود مگر گوش تو آواز طپیدن		رحم آر بر این جان که طپان است در این دام
پس چیست غم تو به جز آن چشم خلیدن		چشمی است تو را در دل و آن چشم به درد است
تا بازرهی از خلش و آب دویدن		چون می خلد آن چشم بجو دارو و درمان
ای یوسف خوبان به جز از روی تو دیدن		داروی دل و دیده نبوده‌ست و نباشد
که گفت تو و قول تو مزد است شنیدن		هین مخلص این را تو بفرما به تمامی

ما را ز خیال تو بود روزه گشادن		هر شب که بود قاعده سفره نهادن
مانند مسیحا ز فلک مایده دادن		ای لطف تو را قاعده بر روزه گشایان
باید به میان رفتن و در لوت فتادن		چون قوت دل از مطبخ سودای تو باشد
بر آتش دل شاد بسوزیم چو لادن		ما را هم از آن آتش دل آب حیات است
در خاک بپوسیدن و از خاک بزادن		کار حیوان است نه کار دل و جان است

بی بوددهنده نتوان زادن و بودن		صد گوش نوم باز شد از راز شنودن
خوش حامله می گردد اجزا ز ستودن		استودن تو باد بهار آمد و من باغ
وز همدگر آن جام وفا را بربودن		بر همدگر افتادن مستان چه لطیف است
آیینه دل را ز خرافات زدودن		ای آنک به عشق رخ تو واجب و حق است
این هدهد جان را گره از پای گشودن		آواز صفیر تو شنیدیم و فریضه است
جان‌ها به لب آمد هله وقت است نمودن		تا چند در این ابر نهان باشد آن ماه
وی سنبل ابروی تو ایمن ز درودن		ای گلشن روی تو ز دی ایمن و فارغ
وان شب که تویی ماه حرام است غنودن		ساقی چو تویی کفر بود بودن هشیار
بس بارد و سرد است کنون لخلخه سودن		چون آمد پیراهن خوش بوی تو یوسف
آن جسم بود کش بتوانند بسودن		گفتم که ببوسم کف پای تو مرا گفت
پر کردن افهام و بر افهام فزودن		پس تا شه ما گوید کو راست مسلم

این سلسله بگذار و کسی را بمشوران		گر زانک ملولی ز من ای فتنه حوران
افتاد دو صد خارش در دیده کوران		در کوچه کوران تو یکی روز گذشتی
بر سرو بیفزود ز تو قد قصوران		در خواب نمودی تو شبی قامت خود را
حیران شده بر جای تو چون تازه حضوران		ای آنک تو را جنبش این عشق نبوده‌ست
زین لحن چه بیگانه‌ای ای کم ز ستوران		از لحن عرابی چو شتر بادیه کوبد
رفتند به سوراخ خود از بیم تو موران		عشقا تو سلیمان و سماع است سپاهت
زیرا که ز خورشید بود جامه عوران		شمس الحق تبریز چو خورشید برآید

خوردم دغل گرم تو چون عشوه پرستان		بفریفتیم دوش و پرندوش به دستان
سوگند نخوردی که بجویم دل مستان		دی عهد نکردی بروم بازبیایم
رفتی تو سحرگاه و ببستی در بستان		گفتی که به بستان بر من چاشت بیایید
وی چهره تو خوبتر از روی گلستان		ای عشوه تو گرمتر از باد تموزی
در عین تموزی بجهد برق زمستان		دانی که دغل از چو تو یاری به چه ماند
صد شعبده کردی تو یکی شعبده بستان		گر زانک تو را عشوه دهد کس گله کم کن
هرگز نرسیدی مدد از نیست بهستان		بر وعده مکن صبر که گر صبر نبودی
زان سان که تو اقرار کنی که سبب است آن		ور نه بکنم غمز و بگویم که سبب چیست

نشاید خون مظلومان به گردن		نشاید از تو چندین جور کردن
وگر نی سهل دارم جان سپردن		مرا بهر تو باید زندگانی
شدم عاجز من از شب‌ها شمردن		از آن روزی که نام تو شنیدم
نصیب من بود افسوس خوردن		روا باشد که از چون تو کریمی
بدیدن روی تو پیش تو مردن		خداوندا از آن خوشتر چه باشد
ز دل جوشیدن و بر رخ فسردن		مثال شمع شد خونم در آتش
از این صبر و از این دندان فشردن		در این زندان مرا کند است دندان
به بام آسمان‌ها رخت بردن		از این خانه شدم من سیر وقت است

که او ناگفته می داند خمش کن		در این دم همدمی آمد خمش کن
تو را بی‌خویش بنشاند خمش کن		ز جام باده خاموش گویا
که او کس را نرنجاند خمش کن		مزن تشنیع بر سلطان عشقش
تو را از گفت برهاند خمش کن		اگر در آینه دم را بگیری
که گردون را بگرداند خمش کن		ز گردش‌های تو می داند آن کس
یکایک بر تو برخواند خمش کن		هر اندیشه که در دل دفن کردی
در آن عالم بپراند خمش کن		ز هر اندیشه مرغی آفریند
که یک یک را نمی‌ماند خمش کن		یکی جغد و یکی باز و یکی زاغ
چو چشمت را بپیچاند خمش کن		گر آن مه را نمی‌بینی ببینی
به یک رنگیت می راند خمش کن		از این عالم و زان عالم مگو زانک

که بالا رو چو دردی پست منشین		ندا آمد به جان از چرخ پروین
جدا از شهر و از یاران پیشین		کسی اندر سفر چندین نماند
از آن سلطان و شاهنشاه شیرین		ندای ارجعی آخر شنیدی
چه مسکن ساختی ای باز مسکین		در این ویرانه جغدانند ساکن
کسی کز خار سازد او نهالین		چه آساید به هر پهلو که گردد
چه نسبت زاغ را با باز و شاهین		چه پیوندی کند صراف و قلاب
که بالا نقش دارد زیر سجین		چه آرایی به گچ ویرانه‌ای را
که ارزد هر دمش صد چین و ماچین		چرا جان را نیارایی به حکمت
از آن حکمت که گردد جان خدابین		نه آن حکمت که مایه گفت و گوی است
نشانندت همه بر تاج زرین		تو گوهر شو که خواهند و نخواهند
الف می باش فرد و راست بنشین		رها کن پس روی چون پای کژمژ
بگو تا کی کشی بی‌اسب این زین		چو معنی اسب آمد حرف چون زین
تو هم مردی ولی مرد کلوخین		کلوخ انداز کن در عشق مردان
کلوخ آرد نثار و سنگ کابین		عروسی کلوخی با کلوخی
که نشناسی تو سارانشان ز پایین		به گورستان به زیر خشت بنگر
بدان راهی که رفتند آل یاسین		خدایا دررسان جان را به جان‌ها
چنان کز ما دعای و از تو آمین		دعای ما و ایشان را درآمیز
ز ما احسان اندک وز تو تحسین		عنایت آن چنان فرما که باشد
بر اوج فوق بر زین لوح زیرین		ز شهوانی به عقلانی رسانمان

ز غم صدپاره شد یک پاره بستان		دل خون خواره را یک باره بستان
وگر نی جان از این بیچاره بستان		بکن جان مرا امروز چاره
که داد من از آن خون خواره بستان		همه شب دوش می گفتم خدایا
تو خون من ز سنگ خاره بستان		دل سنگین او چون ریخت خونم
یکی خط را از آن آواره بستان		به دست دل فرستادم دو سه خط
برای عبرت و نظاره بستان		در آن خط صورت و اشکال عشق است
نخواهی جرم از استاره بستان		دلم با عشق هم استاره افتاد

ببین اندیشه و سودای مستان		بیا ای مونس جان‌های مستان
ز شمع روی خود سیمای مستان		بیا ای میر خوبان و برافروز
ببین این غلغل و غوغای مستان		نمی‌آیی سر از طاقی برون کن
گشا این بند را از پای مستان		بیا ای خواب مستان را ببسته
به اهل آسمان هیهای مستان		همه شب می رود تا روز ای مه
چنین است آسمان پس وای مستان		همی‌گویند ما هم زو خرابیم
ز تو زیر و زبر چون رای مستان		فرشته و آدمی دیوان و پریان
در این بازارگه چه جای مستان		کلاه جمله هشیاران ربودند
تویی فردا و پس فردای مستان		میفکن وعده مستان به فردا
کی بنشیند دگر بالای مستان		چو مستان گرد چشمت حلقه کردند
منم یک لقمه از حلوای مستان		شنیدم چرخ گردون را که می گفت
منم معشوقه زیبای مستان		شنیدم از دهان عشق می گفت
نیابی جام جان افزای مستان		اگر گویند ماه روزه آمد
که جان را می دهد سقای مستان		بگو کان می ز دریاهای جان است
که عقل آمد که من مولای مستان		همه مولای عقلند این غریب است
کشید ابروی او طغرای مستان		چو فرمان موقع داشت رویش
به خون دل ز خون پالای مستان		همه مستان نبشتند این غزل را

چه بستی کیسه را دستی بجنبان		ز زخم دف کفم بدرید ای جان
نه سنگی هم گشاید آب حیوان		گشادی کن بجنب آخر نه سنگی
که پیدا نیست گرد او به میدان		مروت را مگر سیلاب برده‌ست
تو را جز ریش کهنه نیست درمان		درافکن کهنه‌ای گر زر نداری
بجنبان ریش را ای ریش جنبان		چو دستت بسته و ریشت گشاده‌ست
مگر بسته است راه گوش اخوان		گلو بگرفت و آوازم ز نعره
چرا چرخی و سنگی نیست گردان		اگر راه است آبی را در این ناو
زهی مهمانی بی‌آب و بی‌نان		وگر این سنگ گردان است کو آرد
مدارید از مزح خاطر پریشان		به طیبت گفتم این نکته مرنجید
دهانت پر کند از در و مرجان		گلو مخراش و زیر لب بخوانش
خمش کن این کرم را نیست پایان		مسلم دان خدا را خوان نهادن

نمی‌گویم که مجنون را مشوران		چرا منکر شدی ای میر کوران
ستیران را چه نسبت با ستوران		تو می گویی که بنما غیبیان را
در این بخشش چه نزدیکان چه دوران		در این دریا چه کشتی و چه تخته
سلیمانی است وین خلقان چو موران		عدم دریاست وین عالم یکی کف
دو پاره کف بود ایران و توران		ز جوش بحر آید کف به هستی
چه می لافند از صبر این صبوران		در آن جوشش بگو کوشش چه باشد
از این موجند شیرین گشته شوران		از این بحرند زشتان گشته نغزان
که در عشقت همی‌سوزند حوران		نپردازی به من ای شمس تبریز

که از پرده برون آیند خوبان		شنیدی تو که خط آمد ز خاقان
شکر خواهم که باشد سخت ارزان		چنین فرموده است خاقان که امسال
زهی خاقان زهی اقبال خندان		زهی سال و زهی روز مبارک
که سلطان می خرامد سوی میدان		درون خانه بنشستن حرام است
یکی بزم خوش پیدای پنهان		بیا با ما به میدان تا ببینی
ز حلواها و از مرغان بریان		نهاده خوان و نعمت‌های بسیار
نوای مطربان خوشتر از جان		غلامان چو مه در پیش ساقی
فراغت دارد از ساقی و از خوان		ولیک از عشق شه جان‌های مستان
که اندیشه کجا گشته‌ست جویان		تو گویی این کجا باشد همان جا

کی داند دام قدرت را دریدن		کجا خواهی ز چنگ ما پریدن
بنه گردن رها کن سر کشیدن		چو پایت نیست تا از ما گریزی
به باطن گر نمی‌دانی دویدن		دوان شو سوی شیرینی چو غوره
نبرد این رسن هیچ از گزیدن		رسن را می گزی ای صید بسته
کمانی بایدت از زه خمیدن		نمی‌بینی سرت اندر زه ماست
یکی دم هشتمت بهر چریدن		چه جفته می زنی کز بار رستم
همی‌جوشد ز موج و از طپیدن		دل دریا ز بیم و هیبت ما
ز بند ما نیارد برجهیدن		که سنگین اگر آن زخم یابد
به گرد خاک ما باید تنیدن		فلک را تا نگوید امر ما بس
بود عقل تو شیر خر مکیدن		هوا شیری است از پستان شیطان
نیارد جرعه‌ای بی‌ما چشیدن		دهان خاک خشک از حسرت ماست
کی یارد بنده ما را خریدن		کی یارد صید ما را قصد کردن
که را خواهد به غیر ما گزیدن		کسی را که ربودیم و گزیدیم
میان عاشقان باید خزیدن		امانی نیست جان را در جز عشق
چنین بودند وقت آفریدن		امان هر دو عالم عاشقان راست
ز چوپان جانب گرگان رمیدن		نشاید بره را از جور چوپان
که او جاوید داند پروریدن		که این چوپان نریزد خون بره
به کعبه کی تواند بررسیدن		بدان کاصحاب تن اصحاب فیلند
نتان بینی بر نافی کشیدن		که کعبه ناف عالم پیل بینی است
ابابیل است دل در دانه چیدن		ابابیلی شو و از پیل مگریز
پیام کعبه را داند شنیدن		بچینند دشمنان را همچو دانه
ز دل خواهد گل دولت دمیدن		ز دل خواهی شدن بر آسمان‌ها
ز دل خواهی ز ننگ تن رهیدن		ز دل خواهی به دلبر راه بردن
زمانی صبر می کن تا پزیدن		دل از بهر تو یک دیکی بپخته‌ست
نتاند شمس را خفاش دیدن		دل دل‌هاست شمس الدین تبریز

عروسی بین و ماتم را رها کن		اگر تو عاشقی غم را رها کن
تو عالم باش و عالم را رها کن		تو دریا باش و کشتی را برانداز
چه و زندان آدم را رها کن		چو آدم توبه کن وارو به جنت
خر عیسی مریم را رها کن		برآ بر چرخ چون عیسی مریم
همو را گیر و مرهم را رها کن		وگر در عشق یوسف کف بریدی
خیال و خواب درهم را رها کن		وگر بیدار کردت زلف درهم
غم بیش و غم کم را رها کن		نفخت فیه من روحی رسیده‌ست
امید نامسلم را رها کن		مسلم کن دل از هستی مسلم
سگان نامعلم را رها کن		بگیر ای شیرزاده خوی شیران
گر و ناسور محکم را رها کن		حریصان را جگرخون بین و گرگین
که ابراهیم ادهم را رها کن		بر آن آرد تو را حرص چو آزر
که الله گو اعلم را رها کن		خمش زان نوع کوته کن سخن را
جهان تنگ مظلم را رها کن		چو طالع گشت شمس الدین تبریز

وگر گوید زرم زوتر برون کن		تو نقد قلب را از زر برون کن
ز بامش تو بران وز در برون کن		که بیگانه چو سیلاب است دشمن
از این بزم پر از شکر برون کن		مگس‌ها را ز غیرت ای برادر
از آن زیب و جمال فر برون کن		دو چشم خاین نامحرمان را
اگر تانی کری از کر برون کن		اگر کر نشنود آواز آن چنگ
دلی کو هست چون مرمر برون کن		چو مستان شیشه اندر دست دارند
نر شهوت بود چون خر برون کن		نران راه معنی عاشقانند
از این مرغان نیکو پر برون کن		بر یزید است شهوت پر و بالش
تو او را آدمی مشمر برون کن		چو بنده شمس تبریزی نباشد

چو کردی بار دیگر همچنین کن		گر این جا حاضری سر همچنین کن
بیا ای تنگ شکر همچنین کن		مرا دی تنگ اندر بر کشیدی
درآ امروز از در همچنین کن		در و بام مرا دی می شکستی
به پیش چشم چاکر همچنین کن		میان جان چاکر کار کردی
رها کن ناز و خوشتر همچنین کن		چه خوش کردی مها آن شیوه را دی

کجا دارد هریسه پای روغن		نتانی آمدن این راه با من
که چشم من به روی توست روشن		ولی همراهی و با تو بسازم
میان راه ترک دوست کردن		چو از راهت ببردم شرط نبود
چو طفلانت نهم گاهی به گردن		بغل‌هایت بگیرم همچو پیران
چو کشتی بذر آن توست خرمن		چو آدم توبه کن از خوشه چینی
مگو چیزی که می ناید به گفتن		دهان بربند گوش فهم بسته‌ست

وزان سوزش جهان را سوخت خرمن		دل معشوق سوزیده است بر من
کز او شد موم جان سنگ و آهن		بزد آتش به جان بنده شمعی
میان شب هزاران صبح روشن		بدید آمد از آن آتش به ناگه
که شد در خانه دل شکل روزن		به کوی عشق آوازه درافتاد
که سایه نیست آن جا قدر سوزن		چه روزن کآفتاب نو برآمد
ز آتش گلبن و نسرین و سوسن		از آن نوری که از لطفش برسته‌ست
بدین سو آ که این سوی است مؤمن		از آن سو بازگرد ای یار بدخو
به هر سو غیر این سرمای بهمن		به سوی بی‌سوی جمله بهار است
تو جان کندن همی‌خواهی همی‌کن		چو شمس الدین جان آمد ز تبریز

تو هر یک را رسیده از سفر بین		تو هر جزو جهان را بر گذر بین
به پیش شاه خود بنهاده سر بین		تو هر یک را به طمع روزی خود
فتاده عاجز اندر پای خور بین		مثال اختران از بهر تابش
به سوی بحرشان زیر و زبر بین		مثال سیل‌ها در جستن آب
به قدر او تو خوان معتبر بین		برای هر یکی از مطبخ شاه
تو دریای جهان را مختصر بین		به پیش جام بحرآشام ایشان
ز حسن شه دهانش پرشکر بین		وان‌ها را که روزی روی شاه است
یکی دریای دیگر پرگهر بین		به چشم شمس تبریزی تو بنگر

یکی پندی دلاویزی خوش آیین		تو را پندی دهم ای طالب دین
که جان گرگین شود از جان گرگین		مشین غافل به پهلوی حریصان
ز دل یابی حلاوت‌های والتین		ز خارش‌های دل ار پاک گردی
چو مرد حق شوی ای مرد عنین		بجوشند از درون دل عروسان
چو ماه و زهره و خورشید و پروین		ز چشمه چشم پریان سر برآرند
که سودت کم کند در گور تلقین		بنوش این را که تلقین‌های عشق است
که نفریبند زشتانت به تحسین		به احسان زر به خوبان آن چنان ده
بمفریبان تو ایشان را به کابین		نمی‌خواهند خوبان جز ممیز
چو بفروشی تو سرگی را به سرگین		ز تو آن گلرخان را ننگ آید
نه قیمت بیش دارد سنگ زیرین		ز سنگ آسیا زیرین حمول است
که افزون خورده باشد زخم میتین		میان سنگ‌ها آن بیش ارزد
میان کوه‌ها آن طور سینین		ز اشکست تجلی فضل دارد
که را ماند ز دست عشق تمکین		خمش کن صبر کن تمکین تو کو

بدان می این قضاها را بگردان		بیا ساقی می ما را بگردان
شراب پاک بالا را بگردان		قضا خواهی که از بالا بگردد
زمین و چرخ و دریا را بگردان		زمینی خود که باشد با غبارش
بیا دریای سودا را بگردان		نیندیشم دگر زین خورده سودا
مرا لا گیر و الا را بگردان		اگر من محرم ساغر نباشم
دل بی‌دست و بی‌پا را بگردان		اگر کژ رفت این دل‌ها ز مستی
چو فرمودی مرا جا را بگردان		شرابی ده که اندر جا نگنجم

همه یاران همدل همچو باران		به باغ آییم فردا جمله یاران
صلای عاشقان و حق گزاران		صلا گفتیم فردا روز باغ است
هزاران در هزاران در هزاران		در آن باغ بتان و بت پرستان
همه شاهان عشق و تاجداران		همه شادان و دست انداز و خندان
زهی خوبان زهی سیمین عذاران		به زیر هر درختی ماه رویی
دگر جوقی چو شاخ گل سواران		یکی جوقی پیاده همچو سبزه
نباشد مست آن می را خماران		نبینی سبزه را با گل حسودی

وگر سیری ز من رفتم رها کن		اگر خواهی مرا می در هوا کن
دوساله پیش تو دارم قضا کن		نیم قانع به یک جام و به صد جام
وگر نیکو نگفتم ماجرا کن		بده می گر ننوشم بر سرم ریز
تو ماشی را بگیر و لوبیا کن		من از قندم مرا گویی ترش شو
دل خم را برآور دلگشا کن		سر خم را به کهگل هین مبندا
چو چنگم خوش بساز و بانوا کن		مرا چون نی درآوردی به ناله
که آوازی خوشی داری صدا کن		اگر چه می زنی سیلیم چون دف
بزن سیلی و رویم را قفا کن		چو دف تسلیم کردم روی خود را
اگر یک نیست از همشان جدا کن		همی‌زاید ز دف و کف یک آواز
یکی بوسه پی ما اقتضا کن		حریف آن لبی ای نی شب و روز
نگیری پند اگر گویم سخا کن		تو بوسه باره‌ای و جمله خواری
ز لب ای نیشکر رو شکرها کن		شدی ای نی شکر ز افسون آن لب
نوای شکرین داری ادا کن		نه شکر است این نوای خوش که داری
که نی گوید که یکتا را دو تا کن		خموش از ذکر نی می باش یکتا

بدان خورشید شرق و شمع روشن		برو ای دل به سوی دلبر من
که هر مسکین بدان سو یافت مسکن		مرو هر سو به سوی بی‌سویی رو
که هر بی‌سر از او افراشت گردن		بنه سر چون قلم بر خط امرش
دل ترسندگان را نیست مؤمن		که جز در ظل آن سلطان خوبان
ز پایت او گشاید بند آهن		به دستت او دهد سرمایه زر
چو گنجشکان درآ از راه روزن		ور از انبوهی از در ره نیابی
چه سود عنبرینه و مشک و لادن		وگر زان خرمن گل بو نیابی
برو ای قلتبان و ریش می کن		وگر سبلت ز شیرش تر نکردی
گل و نسرین و بید و سرو و سوسن		چو دیدی روی او در دل بروید
چو آتش که درآویزد به روغن		درآمیزد دلت با آب حسنش
مرم ز آتش نه‌ای نمرود بدظن		درآ در آتشش زیرا خلیلی
بروید مر تو را از خویش جوشن		درآ در بحر او تا همچو ماهی
که آن مه را برای ماست خرمن		ز کاه غم جدا کن حب شادی
به کوری دی و بر رغم بهمن		بهار آمد برون آ همچو سبزه
به قاب قوس رستستی ز مکمن		نخمی چون کمان گر تیر اویی
مثال مرهمی در کار کردن		زهی بر کار و ساکن تو به ظاهر
بلادر گر ننوشی باش کودن		خمش کن شد خموشی چون بلادر

درآ در باغ و اکنون سیب می چین		برآ بر بام و اکنون ماه نو بین
رود بوی خوشش تا چین و ماچین		از آن سیبی که بشکافد در روم
ز سیب لعل کن فرش و نهالین		برآ بر خرمن سیب و بکش پا
وگر نرگس وگر گلزار و نسرین		اگر سیبش لقب گویم وگر می
خدا پاینده دارش یا رب آمین		یکی چیز است در وی چیست کان نیست
درآ در پیش من چون شمع بنشین		بیا اکنون اگر افسانه خواهی
برآ بالا برون انداز نعلین		همی‌ترسم که بگریزی ز گوشه
رها کن ناز و آن خوهای پیشین		به پهلویم نشین برچفس بر من
که تا گردد رخ زرد تو رنگین		بیامیز اندکی ای کان رحمت
همیشه عشوه و وعده دروغین		روا باشد وگر خود من نگویم
پراکنده سخن‌ها هست آیین		از این پاکی تو لیکن عاشقان را
زهی کر و فر و امکان و تمکین		زهی اوصاف شمس الدین تبریز

همه کار جهان آن جا زنخ دان		چو بربندند ناگاهت زنخدان
بلرزد شاخ دیگر را دل از بیم		چو می برند شاخی را ز دو نیم
که قد همچو سروت چنبری کرد		که گفتت گرد چرخ چنبری گرد
که بر گردون روی نارفته در گور		نمی‌بینم تو را آن مردی و زور
نشسته می روی و می نبینی		تو تا بنشسته‌ای در دار فانی
اگر رویت در این رفتن سوی او است		نشسته می روی این نیز نیکو است
به سوی جوی رحمت رو بگردان		بسی گشتی در این گرداب گردان
که تا دست از تبرک بر تو مالم		بزن پایی بر این پابند عالم
تو ده کل را کلاهی ای برادر		تو را زلفی است به از مشک و عنبر
کله بر آسمان انداز آخر		کله کم جو چو داری جعد فاخر
فریبد چو تو زیرک را به حیله		چرا دنیا به نکته مستحیله
نداری پای آن خر را شکالی		به سردی نکته گوید سرد سیلی
تخلف دیده‌ای در روی او مال		اگر دوران دلیل آرد در آن قال
بکن با غول خود بحثی به توجیه		تو را عمری کشید این غول در تیه
جوابش گو که مقلوب است نکته		چرا الزام اویی چیست سکته

وجودت را تو پود و تار می بین		فرود آ تو ز مرکب بار می بین
سراسر جان او پرخار می بین		هر آن گلزار کاندر هجر مانده‌ست
رخان عاشقان را زار می بین		چو جمله راه‌های وصل را بست
بر آن رشته برو گلزار می بین		چو سررشته اشارت‌هاش دیدی
فغان لابه کنان مکثار می بین		ز جان‌ها جوق جوق از آتش او
سماع دلکش اوتار می بین		بزن تو چنگ در قانون شرطش
سرافکنده همه اخیار می بین		به پیش ماجرای صدق آن شه
چه کوه و بحر از احبار می بین		میان کودکان مکتب او
چو مه سرگشته و دوار می بین		چو بی‌میلی کند آن خدمت مه
درآویزان ورا بر دار می بین		چو روی از منبرش برتافت جانی
ولی نسبت به شه بی‌کار می بین		اگر چه کار و باری بینی او را
به هجرت می خورم من نار می بین		خیالش دید جانم گفت آخر
ولیکن دیدن ناچار می بین		بگفتا که عنایت بر فزون است
ز سنبل‌ها نه از انبار می بین		اگر تو عاقلی گندم چو دیدی
اشارت بشنو و بسیار می بین		دلت انبار و لطفم اصل سنبل
به غیب اندر رو و ازهار می بین		خداوند شمس دین را گر ببینی
در او انوار در انوار می بین		شود دیده گذاره سوی بی‌سو

صد پرده به هر نفس دریدن		عشق است بر آسمان پریدن
اول قدم از قدم بریدن		اول نفس از نفس گسستن
مر دیده خویش را بدیدن		نادیده گرفتن این جهان را
در حلقه عاشقان رسیدن		گفتم که دلا مبارکت باد
در کوچه سینه‌ها دویدن		ز آن سوی نظر نظاره کردن
ای دل ز کجاست این طپیدن		ای دل ز کجا رسید این دم
من دانم رمز تو شنیدن		ای مرغ بگو زبان مرغان
تا خانه آب و گل پریدن		دل گفت به کار خانه بودم
تا خانه صنع آفریدن		از خانه صنع می پریدم
چون گویم صورت کشیدم		چون پای نماند می کشیدند

ای رفتن تو چو رفتن جان		دیر آمده‌ای مرو شتابان
آیین گل است در گلستان		دیر آمدن و شتاب رفتن
افتاده میان ریگ سوزان		گفتی چونی چنانک ماهی
بی دولت داد و عدل سلطان		چون باشد شهر شهریارا
آن باتویی که هست پنهان		من بی‌تو نیم ولیک خواهم
خاصه به تموز گرم و تفسان		شب پرتو آفتاب هم هست
جز خفاشی ز بیم مرغان		قانع نشود به گرمی او
مرغان که معودند با آن		گرمی خواهند و روشنی هم
بنگر ز کدامی ای غزل خوان		ما وصف دو جنس مرغ گفتیم

دل را ز وفای مست مستان		ای ساقی و دستگیر مستان
بس تشنه شدند می پرستان		ای ساقی تشنگان مخمور
بر دست مگیر مکر و دستان		از دست به دست می روان کن
در حسرت نیستند هستان		سررشته نیستی به ما ده
ما را منشان به آبلستان		چون قیصر ما به قیصریه‌ست
هر جا که وی است نک گلستان		هر جا که می است بزم آن جاست
عالی کن از آن نهال پستان		یک جام برآر همچو خورشید
خوارزم نبیند و دهستان		دیدار حق است مؤمنان را
همچو سر خر میان بستان		منکر ز برای چشم زخمت
خوش در دل ما نشسته است آن		گر در دل او نمی‌نشیند

ما صافتریم یا دل کان		ما شادتریم یا تو ای جان
در روی خودیم مست و حیران		در عشق خودیم جمله بی‌دل
ما پاکتریم یا دل و جان		ما مستتریم یا پیاله
ما خواجه عجبتریم یا آن		در ما نگرید و در رخ عشق
در کفر نگه کن و در ایمان		ایمان عشق است و کفر ماییم
از یک پرده زنند الحان		ایمان با کفر شد هم آواز
پس کی رسد این سخن به نادان		دانا چو نداند این سخن را

آن روی همیشه باد خندان		ای روی مه تو شاد خندان
ور زانک بزاد زاد خندان		آن ماه ز هیچ کس نزاده‌ست
در مسند عدل و داد خندان		ای یوسف یوسفان نشستی
وا شد ز تو با گشاد خندان		آن در که همیشه بسته بودی
شد آتش و خاک و باد خندان		ای آب حیات چون رسیدی

احسنت زهی نگار خندان		ای روی تو نوبهار خندان
بر شاخ درخت انار خندان		می بینمت ای نگار در خلد
ای یار نکوعذار خندان		یک لحظه جدا مباش از من
ای خسرو و شهریار خندان		ای شهر جهان خراب بی‌تو
بر چشمه و سبزه زار خندان		ای صد گل سرخ عاشق تو
شیر است کند شکار خندان		در بیشه دل خیال رویت
چون دولت بی‌قرار خندان		هر روز ز جانبی برآیی
پر از در شاهوار خندان		بحری است صفات شمس تبریز

آن دشمن جان و عقل و ایمان		بازآمد آستین فشانان
ویران کن صد هزار دکان		غارتگر صد هزار خانه
حیرتگه صد هزار حیران		شورنده صد هزار فتنه
آن مونس جان و دشمن جان		آن دایه عقل و آفت عقل
عقلی خواهد چو عقل لقمان		او عقل سبک کجا رباید
جانی خواهد چو بحر عمان		او جان خسیس کی پذیرد
گفتم که چه ده دهی است ویران		آمد که خراج ده بیاور
یک ده چه زند میان طوفان		طوفان تو شهرها شکست است
ویرانه ماست ای مسلمان		گفتا ویران مقام گنج است
تشنیع مزن مگو پریشان		ویرانه به ما ده و برون رو
معمور شود به عدل سلطان		ویرانه ز توست چون تو رفتی
اندر پس در مباش پنهان		حیلت مکن و مگو که رفتم
تا زنده شوی به روح انسان		چون مرده بساز خویشتن را
آن گفت تو هست عین قرآن		گفتی که تو در میان نباشی
آن کرده حق بود یقین دان		کاری که کنی تو در میان نی
نتوان گفتن به پیش خامان		باقی غزل به سر بگوییم
از گفت زبان و نور فرقان		خاموش که صد هزار فرق است

کسب دل دوستی فزودن		مال است و زر است مکسب تن
زندان با دوست هست گلشن		بستان بی‌دوست هست زندان
نی مرد شدی پدید نی زن		گر لذت دوستی نبودی
خوشتر ز هزار سرو و سوسن		خاری که به باغ دوست روید
بی منت ریسمان و سوزن		بر هم دوزید عشق ما را
بگشاید عشق شصت روزن		گر خانه عالم است تاریک
جوشن گر عشق ساخت جوشن		ور می ترسی ز تیر و شمشیر
دم درکش و باش مرد الکن		هم عشق کمال خود بگوید

وز دام هزار توبه جستن		وقت آمد توبه را شکستن
دست غم را ز پس ببستن		دست دل و جان‌ها گشادن
لعل لب او به بوسه خستن		معشوقه روح را بدیدن
در وی تن خویش را بشستن		در آب حیات غسل کردن
تا کی به امید درنشستن		برخاست قیامت وصالش
صد پیوست است در آن سکستن		گر بسکلد آن نگار بنگر
ای جان تو رمیده‌ای ز بستن		مخدومی شمس دین تبریز

تدبیر دوای درد ما کن		ای دوست عتاب را رها کن
ما را ز بلا و غم جدا کن		ای دوست جدا مشو تو از ما
مستم کن و دزد را فنا کن		اندیشه چو دزد در دل افتاد
در عالم بی‌وفا وفا کن		شادی ز میان غم برانگیز

می خورده و کرده جوش با من		ای عربده کرده دوش با من
در خشم چنین مکوش با من		ای جان به حق وصال دوشین
با بنده بگو مپوش با من		گر با تو ز من بدی بگفتید

بی من تو چگونه‌ای و با من		امروز تو خوشتری و یا من
فرقی خود نیست از تو تا من		نی نی من و تو مگو رها کن
بی من بودم به سال‌ها من		بی تو بودی تو بر سر چرخ
در شیره کجا تو و کجا من		در پوست من و تو همچو انگور
آن حاتم طی و گفت‌ها من		از بخل بجست و در سخا ماند
ای بیش ز حاتم از سخا من		من بخل و سخا نثار کردم
ای آینه دار آن لقا من		ای جان لطیف خوش لقا تو

هش دار جنون عقل اکنون		عقل از کف عشق خورد افیون
امروز شدند هر دو مجنون		عشق مجنون و عقل عاقل
دریا شد و محو گشت جیحون		جیحون که به عشق بحر می رفت
بنشست خرد میانه خون		در عشق رسید بحر خون دید
می برد ز هر سوی به بی‌سون		بر فرق گرفت موج خونش
تا گشت به عشق چست و موزون		تا گم کردش تمام از خود
کان جا نه زمین بود نه گردون		در گم شدگی رسید جایی
ور بنشیند پس او است مغبون		گر پیش رود قدم ندارد
زان سوی جهان نور بی‌چون		ناگاه بدید زان سوی محو
از نور لطیف گشت مفتون		یک سنجق و صد هزار نیزه
می رفت در آن عجیب‌هامون		آن پای گرفته‌اش روان شد
تا رسته شود ز خویش و مادون		تا بو که رسد قدم بدان جا
یک آتش بد یکیش گلگون		پیش آمد در رهش دو وادی
تا یافت شوی به گلستان هون		آواز آمد که رو در آتش
خود را بینی در آتش و تون		ور زانک به گلستان درآیی
و اندر بالا فرو چو قارون		بر پشت فلک پری چو عیسی
از جمله عقیله‌ها تو بیرون		بگریز و امان شاه جان جو
کز هر چه صفت کنیش افزون		آن شمس الدین و فخر تبریز

نور موسی و طور سینین		ای دشمن عقل و جان شیرین
تا از تو نشان دهد به تعیین		ای دوست که زهره نیست جان را
برخوانده نانبشته پیشین		ای هر چه بگویم و نویسم
بی قرص بنفشه و فسنتین		ای آنک طبیب دردهایی
بی قوصره و جوال و خرجین		ای باعث رزق مستمندان
نوش تین است و نیش تنین		هر ذوق که غیر حضرت توست
ویسی سازی از آن و رامین		دو پاره کلوخ را بگیری
طینی باشد میانه طین		وان نقش از آن فروتراشی
لعبت‌هااند این سلاطین		پس در کف صنع نقش بندت
تا بشکند آن یکی به توهین		بر هم زنشان چو دو سبو تو
تو بشکسته به دست تکوین		تا لاف زند که من شکستم
طاووس شوند و باز و شاهین		چون بادی را کنی مصور
یعنی که مخسب خیز بنشین		شب خواب مسافری ببندی
هر نقش که می کنیم می بین		بنشین به خیال خانه دل
تا لقمه او شود نخستین		نقشی دگری همی‌فرستیم
در سینه ز صورت دروغین		تا صورت راست را بدانی
تا کلک مرا کنی تو تحسین		من از پی اینت نقش کردم
از اسب فرومگیر تو زین		امشب همه نقش‌ها شکارند
مندیش ز بالش و نهالین		تا روز سوار باش بر صید
گر مجنونی ز پای منشین		می گرد به گرد لیل لیلی
ان الصدقات للمساکین		امشب صدقات می دهد شاه
یابی به جوال ابن یامین		صاع سلطان اگر بجویی
گوش آر از این سپس به آمین		بس کن که دعا بسی بکردی

ای روی تو آفتاب رخشان		برخیز و صبوح را برنجان
بر مایده قدیم بنشان		جان‌ها که ز راه نو رسیدند
در عالم غیب شد پریشان		جان‌ها که پرید دوش در خواب
آواره شدند چون غریبان		هر جان به ولایتی و شهری
حراقه بزن صفیر برخوان		مرغان رمیده را فرازآر
بیخود کنشان و جمله بستان		هرچ آوردند از ره آورد
او بر نخورد از این گلستان		زیرا هر گل که برگ دارد
خوش نیست قلاوزی زحیران		عقلی باید ز عقل بیزار
در هر قدمی هزار ویران		جغد است قلاوز و همه راه
از کنگره‌های شهر سلطان		ای باز خدا درآ به آواز
خفت اشتر و مست شد شتربان		این راه بزن که اندر این راه

تا زنده شود هزار چون من		از ما مرو ای چراغ روشن
صد نرگس و یاسمین و سوسن		تا بشکفد از درون هر خار
در هر گل تر هزار گلشن		بر هر شاخی هزار میوه
یا جان چراغ را چو روغن		جان شب را تو چون چراغی
یا خانه بسته را چو روزن		ای روزن خانه را چو خورشید
یا رستم جنگ را چو جوشن		ای جوشن را چو دست داوود
وز بهر تو ساخت ماه خرمن		خورشید پی تو غرق آتش
تاوان بهار را ز بهمن		نستاند هیچ کس به جز تو
وز عشق تو گل دریده دامن		از شوق تو باغ و راغ در جوش
من غم نخورم ز وام کردن		ای دوست مرا چو سر تو باشی
هم مرد رود ز خویش و هم زن		روزی که گذر کنی به بازار
هم روح بود خراب و هم تن		وان شب که صبوح او تو باشی
با هندوی شب به خشم سن سن		ترکی کند آن صبوح و گوید
هر سن سن تو هزار رهزن		ترکیت به از خراج بلغار
گر زانک نیاریم به گفتن		گفتی که خموش من خموشم
در گفت آیم که تن تنن تن		ور گوش رباب دل بپیچی
مستم کردی به هست کردن		خاکی بودم خموش و ساکن
تا هست کنی مرا دگر فن		هستی بگذارم و شوم خاک
باش از پی انصتواش الکن		خاموش که گفت نیز هستی است

گر زبانش تلخ گوید قند دارد در دهان		دلبر بیگانه صورت مهر دارد در نهان
این چنین پرمهر دشمن من ندیدم در جهان		از درون سو آشنا و از برون بیگانه رو
عاشق ناشی مباش و رو مگردان هان و هان		چونک دلبر خشم گیرد عشق او می گویدم
سازوار اندر مزاج و تلخ تلخ اندر زبان		راست ماند تلخی دلبر به تلخی شراب
مرده داند این سخن را تو مپرس از زندگان		پیش او مردن به هر دم از شکر شیرینتر است
سجده‌ای آرم بر زمین و جان سپارم در زمان		شاد روزی کاین غزل را من بخوانم پیش عشق
مرغ گوید من تو را خواهم قفس را بردران		مرغ جان را عشق گوید میل داری در قفس

تا چه‌ها در می دمد این عشق در سرنای تن		عاشقان نالان چو نای و عشق همچون نای زن
از می لب‌هاش باری مست شد سرنای من		هست این سر ناپدید و هست سرنایی نهان
آه از این سرنایی شیرین نوای نی شکن		گاه سرنا می نوازد گاه سرنا می گزد
ای ز لعلش مست گشته هم حسن هم بوالحسن		شمع و شاهد روی او و نقل و باده لعل او
وان حسن از بو گذشت و قند دارد در دهن		بوحسن گو بوالحسن را کو ز بویش مست شد
ای مسلمانان کی دیده‌ست خرقه رقصان بی‌بدن		آسمان چون خرقه رقصان و صوفی ناپدید
گردن جان را ببسته عشق جانان در رسن		خرقه رقصان از تن است و جسم رقصان است ز جان
باده گیرای او وانگه کسی با خویشتن		ای دل مخمور گویی باده‌ات گیرا نبود

کو به نقشی دیگر آید سوی تو می دان یقین		هر خوشی که فوت شد از تو مباش اندوهگین
چون برید از شیر آمد آن ز خمر و انگبین		نی خوشی مر طفل را از دایگان و شیر بود
گردد از حقه به حقه در میان آب و طین		این خوشی چیزی است بی‌چون کآید اندر نقش‌ها
باز در گلشن درآید سر برآرد از زمین		لطف خود پیدا کند در آب باران ناگهان
گه ز راه شاهد آید گه ز راه اسب و زین		گه ز راه آب آید گه ز راه نان و گوشت
جمله بت‌ها بشکند آنک نه آن است و نه این		از پس این پرده‌ها ناگاه روزی سر کند
تن شود معزول و عاطل صورتی دیگر مبین		جان به خواب از تن برآید در خیال آید بدید
روی من چون لاله زار و تن چو ورد و یاسمین		گویی اندر خواب دیدم همچو سروی خویش را
ان فی هذا و ذاک عبرة للعالمین		آن خیال سرو رفت و جان به خانه بازگشت
حق ز من خوشتر بگوید تو مهل فتراک دین		ترسم از فتنه وگر نی گفتنی‌ها گفتمی
نان گندم گر نداری گو حدیث گندمین		فاعلاتن فاعلاتن فاعلاتن فاعلات
تا ببینی شمس دنیا را تو عکس شمس دین		آخر ای تبریز جان اندر نجوم دل نگر

ناز گازر برنتابد آفتاب راستین		نازنینی را رها کن با شهان نازنین
چند بینی سایه خود نور او را هم ببین		سایه خویشی فنا شو در شعاع آفتاب
آدمی شو در ریاحین غلط و اندر یاسمین		درفکنده‌ای خویش غلطی بی‌خبر همچون ستور
زان که در ظلمت نماید نقش‌های سهمگین		از خیال خویش ترسد هر کی در ظلمت بود
زانک با خورشید آمد هم قران و هم قرین		از ستاره روز باشد ایمنی کاروان
زانک او گشته‌ست با شب آشنا و همنشین		مرغ شب چون روز بیند گوید این ظلمت ز چیست
سوی تبریز آید او اندر هوای شمس دین		شاد آن مرغی که مهر شب در او محکم نگشت

سوی عنقا می کشاند استخوان عاشقان		می پرد این مرغ دیگر در جنان عاشقان
تا روان دیدی روان گشته روان عاشقان		ای دریغا چشم بودی تا بدیدی در هوا
اشتر باسر مجو در کاروان عاشقان		اشتران سربریده پای بالا می نهند
بی نشان رو بی‌نشان رو بی‌نشان عاشقان		آن جنازه برپریدی گر نگفتی غیرتش
صد نواله پیچد از وی میرخوان عاشقان		چون به گورستان درآید استخوان عاشقی
گر روا بودی شدن پیدا نهان عاشقان		ذره ذره دف زدی و کف زدی در عرس او
صد دریچه برگشاید آسمان عاشقان		چون تن عاشق درآید همچو گنجی در زمین
چشم بند است این عجب یا امتحان عاشقان		در کفن پیچید بینید ای عزیزان کوه قاف
صد گلستان بیش ارزد زعفران عاشقان		خرمن گل بود و شد از مرگ شاخ زعفران
تا دو سه نکته بگویم از زبان عاشقان		ای رسول غیرت مردان دهانم را مگیر

می زنند ای جان مردان عشق ما بر دف زنان		ای ز تو مه پای کوبان وز تو زهره دف زنان
شهره شهری شده ما کو چنین بد شد چنان		نقل هر مجلس شده‌ست این عشق ما و حسن تو
وی چکیده خون ما بر راه ره رو را نشان		ای به هر هنگامه دام عشق تو هنگامه گیر
صد شکار خسته و نی تیر پیدا نی کمان		صد هزاران زخم بر سینه ز زخم تیر عشق
ز آب و نان عشق رفته اشتهای آب و نان		روی در دیوار کرده در غم تو مرد و زن
سبزه‌ها از عکس روی چون گل تو گلستان		خون عاشق اشک شد وز اشک او سبزه برست
همچو اشترمرغ آتش می خورد در عشق جان		ذوق عشقت چون ز حد شد خلق آتشخوار شد
در زمین محبوس بود اشکوفه‌های بوستان		هجر سرد چون زمستان راه‌ها را بسته بود
سبزه را تیغ برهنه غنچه را در کف سنان		چونک راه ایمن شد از داد بهاران آمدند
خیز کالقادم یزار و رنجه شو مرکب بران		خیز بیرون آ به بستان کز ره دور آمدند
آنگه از بحر آمدند اندر هوا تا آسمان		از عدم بستند رخت و جانب بحر آمدند
از هر استاره بضاعت و آمده تا خاکدان		برج برج آسمان را گشته و پذرفته اند
چند روزی کاندر این خاکند ایشان میهمان		آب و آتش ز آسمانش می رسد هر دم مدد
با طبق پوشی که پوشیده‌ست جز از اهل خوان		خوان‌ها بر سر نسیم و کاس‌ها بر کف صبا
با زبان حال می گویند با پرسندگان		می رسند و هر کسی پرسان که چیست اندر طبق
قوت جان چون جان نهان و قوت تن پیدا چو نان		هر کسی گر محرمستی پس طبق پوشیده چیست
بر دکان نانبا از نان چه می داند دکان		ذوق نان هم گرسنه بیند نبیند هیچ سیر
گر بدانستی صبا گل را نکردی گلفشان		نانوا گر گرسنه ستی هیچ نان نفروختی
او نباشد عاشق او باشد به معنی قلتبان		هر کش از معشوق ذوقی نیست الا در فروخت
از ضرورت تا نبندد در به رویش دلستان		عذر عاشق گر فروشد دانک میل دلبر است
اشک می بارد ز رشک آن صنم از دیدگان		چونک می بیند که میل دلبر اندر شهرگی است
رشک پنهان دارد و اشکش روان و قصه خوان		اشک او مر رشک او را ضد و دشمن آمده‌ست
شهوت پنهان خود را بین یکی شخصی دوان		تخم پنهان کرده خود را نگر باغ و چمن
بی لسانی می شود بر رغم ما عین لسان		عین پنهان داشتن شد علت پیدا شدن
گرد جان خویش بینی در لحد باباکنان		چند فرزندان به هر اندیشه بعد مرگ خویش
زاده از اندیشه‌های زشت تو دیو کلان		زاده از اندیشه‌های خوب تو ولدان و حور
سر تقدیر ازل را بین شده چندین جهان		سر اندیشه مهندس بین شده قصر و سرا
سر سر همچون دل آمد سر تو همچون زبان		واقفی از سر خود از سر سر واقف نه‌ای
باش ناایمن که ناایمن همی‌یابد امان		گر سر تو هست خوب از سر سر ایمن مباش
میوه‌های گرم رو سر دم سرد خزان		سربلندی سرو و خنده گل نوای عندلیب
دام‌ها در دانه‌های خوش بود ای باغبان		برگ‌ها لرزان چه می لرزید وقت شادی است
در کمین غیب بس تیر است پران از کمان		ما ز سرسبزی به روی زرد چند افتاده‌ایم
سنبله پرسود و کژگردن ز اندیشه گران		لاله رخ افروخته وز خشم شد دل سوخته
رنگ‌ها آمیخت اما نیستش بویی از آن		آن گل سوری ستیزه گل دکانی باز کرد
غوره‌اش شیرین شد آخر از خطاب یسجدان		خوشه‌ها از سست پایی رو نهاده بر زمین
گفت غمازی کنم پس من نگنجم در میان		نرگس خیره نگر آخر چه می بینی به باغ
یا زبان درکش چو ما و یا بکن حالی بیان		سوسنا افسوس می داری زبان کردی برون
گر نه پایان راسخستی سبز کی بودی سران		گفت بی‌گفتن زبان ما بیان حال ماست
گفت تا لطف تواضع گیرم از آب روان		گفتم ای بید پیاده چون پیاده رسته‌ای
زانک خوبان را ترش بودن بزیبد این بدان		رنگ معشوق است سیب لعل را طعم ترش
بهر شفتالو فشاندن پیش شفتالوستان		پس درخت و شاخ شفتالو چرا پستی نمود
که رسد جان از تن عاشق ز ناخن تا دهان		گفت آری لیک وقتی می دهد شفتالویی
چون نه گل داری نه میوه گفت خامش هان و هان		ای سپیدار این بلندی جستنت رسوایی است
فارغم از دید خود بر خودپرستان دیدبان		گر گلم بودی و میوه همچو تو خودبینمی
گفت زان دردانه‌ها کاندر درون داری نهان		نار آبی را همی‌گفت این رخ زردت ز چیست
می نگنجی در خود و خندان نمایی ناردان		گفت چون دانسته‌ای از سر من گفتا بدانک
وز تو خندان است عالم چون جنان اندر جنان		نی تو خندانی همیشه خواه خند و خواه نی
ابر اگر گریان نباشد برق از او نبود جهان		لیک آن خنده چون برق او راست کو گرید چو ابر
آب روشن آمد از گردون و کردش امتحان		خاک را دیدم سیاه و تیره و روشن ضمیر
زاد چون فردوس و جنت شاخ و کاخ بی‌کران		آب روشن را پذیرا شد ضمیر روشنش
چون پیاده حاج می آیند اندر کاروان		این خیار و خربزه در راه دور و پای سست
بر خطاب کن همه لبیک گو بهر امان		بادیه خون خوار بینی از عدم سوی وجود
خفته پهلو بر زمین و رفته تک تا آسمان		چه پیاده بلک خفته رفته چون اصحاب کهف
از کی دید آن زو که دادش آن رسن‌های رسان		در چنین مجمع کدو آمد رسن بازی گرفت
آن گیا و خار و گل کاندر بیابان است آن		این چمن‌ها وین سمن وین میوه‌ها خود رزق ماست
نفرت و بی‌میلی ما هست آن را پاسبان		آن نصیب و میوه و روزی قومی دیگر است
هر یکی جوید نصیبه هر یکی دارد فغان		صد هزاران مور و مار و صد هزاران رزق خوار
چون عقاقیری که نشناسد به غیر طب دان		هر دوا درمان رنجی هر یکی را طالبی
پیش ما خار است و پیش اشتران خرمابنان		بس گیا کان پیش ما زهر و بر ایشان پای زهر
اندرون پوست پرورده چو بیضه ماکیان		جوز و بادام از درون مغز است و بیرون پوست و قشر
باطن و ظاهر تو چون انجیر باش ای مهربان		باز خرما عکس آن بیرون خوش و باطن قشور
همچنانک جذبه جان را برکشد بی‌نردبان		جذبه شاخ آب را از بیخ تا بالا کشد
بادها چون گشن تازی شاخه‌ها چون مادیان		غوصه گشت این باد و آبستن شد آن خاک و درخت
همچو مهمان سرسری می سازد این جا آشیان		می رسد هر جنس مرغی در بهار از گرمسیر
کان فلان خواهد گذشتن جای او گیرد فلان		صد هزاران غیب می گویند مرغان در ضمیر
کو زبان مرغ دانی تا شود او ترجمان		از سلیمان نامه‌ها آورده‌اند این هدهدان
ملک لک و الامر لک و الحمد لک یا مستعان		عارف مرغان است لک لک لک لکش دانی که چیست
آخر از مرغان بیاموزید رسم ترکمان		وقت پیله روح آمد قشلق تن را بهل
چند گاهی خود شود تسبیح تو تسبیح خوان		همچو مرغان پاسبانی خویش کن تسبیح گو
زانک کشتی مجاهد کی رود بی‌بادبان		بس کنم زین باد پیمودن ولیکن چاره نیست
بادپیمایی خزان آمد عذاب انس و جان		بادپیمایی بهار آمد حیات عالمی
یک قراضه‌ست این همه عالم و باطن هست کان		این بهار و باغ بیرون عکس باغ باطن است
نزد عاشق نقد وقت و نزد عاقل داستان		لاجرم ما هر چه می گوییم اندر نظم هست
عشق کان بینش آمد ز آفتاب کن فکان		عقل دانایی است و نقلش نقل آمد یا قیاس
آفتابی بی‌نظیر بی‌قرین خوش قران		آفتابی کو مجرد آمد از برج حمل
زانک شرق و غرب باشد در زمین و در زمان		آنک لاشرقیه بوده‌ست و لاغربیه
مهر جان ره یابد آن جا نی ربیع و مهر جان		آفتابی کو نسوزد جز دل عشاق را
از فنا ایمن شویم از جود او ما جاودان		چونک ما را از زمین و از زمان بیرون برد
مظلم و اشکسته پر باشد حقیر و مستهان		این زمین و این زمان بیضه‌ست و مرغی کاندر او است
واصل و فارق میانشان برزخ لایبغیان		کفر و ایمان دان در این بیضه سپید و زرده را
کفر و دین فانی شد و شد مرغ وحدت پرفشان		بیضه را چون زیر پر خویش پرورد از کرم
هر یکی ذره کنون از آفتابت توامان		شمس تبریزی دو عالم بود بی‌رویت عقیم

گر رقیب او بداند گو بدان و گو بدان		مهره‌ای از جان ربودم بی‌دهان و بی‌دهان
هر که خواهد گو بخوان و گو بخوان و گو بخوان		سر او را نقش کردم نقش کردم نقش کرد
هستم اکنون در میان و در میان و در میان		پیش منکر می شدم من نیستم من نیستم
در شکست من بیان و صد بیان و صد بیان		گر تو گویی کو درستی کو درستی کو گواه
رنگ رویم بس نشان و بس نشان و بس نشان		اشک چشمم بس گواه و بس گواه و بس گواه
بر رخ من زعفران و زعفران و زعفران		نک نشان لاله رویی لاله رویی لاله‌ای
من غلام زیرکان و زیرکان و زیرکان		جز صلاح الدین نداند این سخن را این سخن

تا نداند چشم دشمن ور بداند گو بدان		من ز گوش او بدزدم حلقه دیگر نهان
زین سپس پنهان ندارم هر کی خواند گو بخوان		بر رخم خطی نبشت و من نهان می داشتم
بشکند از طوق عشقش گردن گردن کشان		طوق زر عشق او هم لایق این گردن است
بار دل هم دل کشد محرم کجا باشد زبان		کوس محمودی همه بر اشتر محمود باد
زخم آیینه نباشد درخور آیینه دان		آینه آهن دلی باید که تا زخمش کشد
چون زنان مصر بیخود در جمال یوسفان		لیک روی دوست بینی بی‌خبر باشی ز زخم
شمس تبریزی ما آن خوش نشین خوش نشان		صد هزاران حسن یوسف در جمال روی کیست

بر سر کویی که پوشد جان‌ها حله بدن		می گزید او آستین را شرمگین در آمدن
تا ببینی روز روشن ما و من بی‌ما و من		آن طرف رندان همه شب جامه‌ها را می کنند
شاد باش ای جامه دزد و آفرین ای جامه کن		رومیانش جامه دزد و زنگیانش جامه دوز
شرط باشد هر دو کارش هر کی شد شمع لگن		سرفرازی کار شمع و سرسپاری کار او
سر بنه در زیر پای و دستکی بر هم بزن		در سپردن هر کی زودتر در فروزش بیشتر
ترک کن سالوس را تو خویش را بر وی فکن		چون درآرد ماه رویی دست خود در گردنت
روی گل بر روی گل هم یاسمن بر یاسمن		تا بریزی و برویی آن زمان در باغ او
زانک در وحدت نباشد نقش‌های مرد و زن		عاشقان اندرربوده از بتان روبندها
تا بدیده صد هزاران خویشتن بی‌خویشتن		بر سر گور بدن بین روح‌ها رقصان شده
خیز لولی تا رسن بازی کنیم اینک رسن		زلف عنبرسای او گوید به جان لولیان
چون حسینم خون خود در زهر کش همچون حسن		مرتضای عشق شمس الدین تبریزی ببین

چون ببینی ابر را از اشک چاکر یاد کن		چون ببینی آفتاب از روی دلبر یاد کن
از برای جان خود زین جان لاغر یاد کن		چون ببینی ماه نو را همچو من بگداخته
حال سرگردان این بی‌پا و بی‌سر یاد کن		درنگر در آسمان وین چرخ سرگردان ببین
از اسیران شب هجران کافر یاد کن		چون جهان تاریک بینی از سپاه زنگ شب
ز آتش مرغ دل سوزیده شهپر یاد کن		چون ببینی نسر طایر بر فلک بر آتشین
چشم مریخی خون آشام پرشر یاد کن		چون ببینی بر فلک مریخ خون آشام را
در لب و چشمم نگر زان خشک و زین‌تر یاد کن		لب ببند و خشک آر و هر چه بینی خشک و تر

هر چه دل واله کند آن پرتو دلدار من		هر چه آن سرخوش کند بویی بود از یار من
ریخت بر روی زمین یک جرعه از خمار من		خاک را و خاکیان را این همه جوشش ز چیست
منگر اندر کار خویش و بنگر اندر کار من		هر که را افسرده دیدی عاشق کار خود است
چون بهار من بیاید بردمد اسرار من		در بهاران گشت ظاهر جمله اسرار زمین
خارخار من نماند چون دمد گلزار من		چون به گلزار زمین خار زمین پوشیده شد
چون بهار من بخندد برجهد بیمار من		هر کی بیمار خزان شد شربتی خورد از بهار
چیست آن باد بهاری آن دم اقرار من		چیست این باد خزانی آن دم انکار تو

خود ندانستی به جز تو جان معنی دان من		کاشکی از غیر تو آگه نبودی جان من
بودمی بی‌دام و بی‌خاشاک در عمان من		تا نه ردی کردمی و نی تردد نی قبول
هر کسی را ره مده ای پرده مژگان من		غیر رویت هر چه بینم نور چشمم کم شود
دل نخواهم جان نخواهم آن من کو آن من		سخت نازک گشت جانم از لطافت‌های عشق
روی همچون آفتابت بس بود برهان من		همچو ابرم روترش از غیرت شیرین خویش
چرخ را بر هم نسوزد دود آتشدان من		رو مگردان یک زمان از من که تا از درد تو
چون بنالم عطر گیرد عالم از ریحان من		تا خموشم من ز گلزار تو ریحان می برم
تو کی باشی مر مرا سلطان من سلطان من		من که باشم مر تو را من آنک تو نامم نهی
جعد تو کفر من آمد روی تو ایمان من		چون بپوشد جعد تو روی تو را ره گم کنم
یا فغانم از تو آید یا تویی افغان من		ای به جان من تو از افغان من نزدیکتر

گفت ای رخ‌های زرد و زعفرانستان من		سوی بیماران خود شد شاه مه رویان من
زعفران را گل کنم از چشمه حیوان من		زعفرانستان خود را آب خواهم داد آب
سر منه جز بر خط فرمان من فرمان من		زرد و سرخ و خار و گل در حکم و در فرمان ماست
ذره‌ای دزدیده‌اند از حسن و از احسان من		ماه رویان جهان از حسن ما دزدند حسن
حال دزدان این بود در حضرت سلطان من		عاقبت آن ماه رویان کاه رویان می شوند
خاک را ملک از کجا حسن از کجا ای جان من		روز شد ای خاکیان دزدیده‌ها را رد کنید
زهره گوید آن من دان ماه گوید آن من		شب چو شد خورشید غایب اختران لافی زنند
با زحل مریخ گوید خنجر بران من		مشتری از کیسه زر جعفری بیرون کند
چرخ‌ها ملک من است و برج‌ها ارکان من		وان عطارد صدر گیرد که منم صدرالصدور
گوید ای دزدان کجا رفتید اینک آن من		آفتاب از سوی مشرق صبحدم لشکر کشد
شد عطارد خشک و بارد با رخ رخشان من		زهره زهره درید و ماه را گردن شکست
مشتری مفلس برآمد کاه شد همیان من		کار مریخ و زحل از نور ماهم درشکست
هان و هان ای بی‌ادب بیرون شو از میدان من		چون یکی میدان دوانید آفتاب آمد ندا
در چه مغرب فرورو باش در زندان من		آفتاب آفتابم آفتابا تو برو
منکران حشر را آگه کن از برهان من		وقت صبح از گور مشرق سر برآر و زنده شو
عید تو ماه من آمد ای شده قربان من		عید هر کس آن مهی باشد که او قربان او است
تاب ذات او برون شد از حد و امکان من		شمس تبریزی چو تافت از برج لاشرقیه

آیت انا بنیناها و انا موسعون		بانگ آید هر زمانی زین رواق آبگون
تایبون العابدون الحامدون السایحون		کی شنود این بانگ را بی‌گوش ظاهر دم به دم
تعرج الروح الیه و الملایک اجمعون		نردبان حاصل کنید از ذی المعارج برروید
ساخت معراجش ید کل الینا راجعون		کی تراشد نردبان چرخ نجار خیال
لایلقیها فرو می خوان و الاالصابرون		تا تراشیده نگردی تو به تیشه صبر و شکر
چون گره مستیز با تیشه که نحن الغالبون		بنگر این تیشه به دست کیست خوش تسلیم شو
ور رسی بر بام خود السابقون السابقون		پایه‌ای چند ار برآیی باشی اصحاب الیمین
و اندرآ اندر صف انا لنحن الصافون		گر ز صوفی خانه گردونی ای صوفی برآ
ور فقیهی پاک باش از انهم لا یفقهون		ور فقیری کوس تم الفقر فهو الله بزن
پس تو چون نون و قلم پیوند با مایسطرون		گر چو نونی در رکوع و چون قلم اندر سجود
چو مداهن نرم سازی چیست پیش یدهنون		چشم شوخ سوف یبصر باش پیش از یبصرون
تا نلرزد شاخ و برگت از دم ریب المنون		چون درخت سدره بیخ آور شو از لا ریب فیه
مکر ایشان باغ ایشان سوخته هم نایمون		بنگر آن باغ سیه گشته ز طاف طایف

بر مرید مرده خوانم اندراندازد کفن		آنچ می آید ز وصفت این زمانم در دهن
وانگهان از دست کی از ساقیان ذوالمنن		خود مرید من نمیرد کآب حیوان خورده است
از درونم بت تراشی وز برونم بت شکن		ای نجات زندگان و ای حیات مردگان
از حیا گل آب گردد نی چمن ماند نه من		ور براندازد ز رویت باد دولت پرده‌ای
از خمار و سرگرانی هر سمن گردد سه من		ور می لب بازگیری از گلستان ساعتی
جان رهد از ننگ ما و ما رهیم از خویشتن		ور زمانی بی‌دلان را دم دهی و دل دهی
چاره نبود دزد را در عاقبت ز آویختن		گر ندزدید از تو چیزی دل چرا آویخته‌ست
از حریصی دزد گشتی جمله عالم مرد و زن		گر چنین آویختن حاصل شدی هر دزد را
آب حیوان خوردن است و تا ابد باقی شدن		اندر این آویختن کمتر کراماتی که هست
پر چو پروانه بدادی سر نهادی در لگن		چاشنی سوز شمعت گر به عنقا برزدی
گه شمن بت می شد آن دم گاه بت می شد شمن		صورت صنع تو آمد ساعتی در بتکده
سر وحدت می شنیدند آشکارا از وثن		هر زمانی نقش می شد نعت احمد بر صلیب
این چنین مرکب بباید تاختن را تا ختن		عشقت ای خوب ختن بر دل سواره گشت گفت
شور و بی‌عقلی بباید بافتن را با فتن		شور تو عقلم ستد با فتنه‌ها دربافتم
آن یکی ترکی که آید گویدم هی کیمسن		من کجا شعر از کجا لیکن به من در می دمد
مالک الملکی که داند مو به مو سر و علن		ترک کی تاجیک کی زنگی کی رومی کی
یا که حوری جامه زیب و یا که دیوی جامه کن		جامه شعر است شعر و تا درون شعر کیست
فاعلاتن فاعلاتن فاعلاتن فاعلن		شعرش از سر برکشیم و حور را در بر کشیم

بوی آن یار جهان آرای جان افزاست این		بوی آن باغ و بهار و گلبن رعناست این
از زمین نبود مگر از جانب بالا است این		این چنین بویی کز او اجزای عالم مست شد
ماهیان گویند در دریا که چه غوغاست این		اختران گویند از بالا که این خورشید چیست
رشک جان ماه سیم افشان خوش سیماست این		آفتابش روی‌ها را می کند چون آفتاب
این چه حسن و خوبی است این حیرت حور است این		بعد چندین سال حسن یوسفی واپس رسید
کوه قاف نادر است و نادره عنقاست این		این عجب خضری است ساقی گشته از آب حیات
قره العین و حیات جان مولاناست این		شعله انافتحنا مشرق و مغرب گرفت
سنجق نصرالله و اسپاه شاه ماست این		این چه می پوشی مپوشان ظاهر و مطلق بگو
دستگیر روز سخت و کافل فرداست این		این امان هر دو عالم وین پناه هر دو کون
این چه عشق است ای خداوند و عجب سوداست این		چرخ را چرخی دگر آموخت پرآشوب و شور
شرح کن این را که گوهرهای آن دریاست این		ای خوش آوازی که آوازت به هر دل می رسد

گر تو دست آموز شاهی خویشتن را باز بین		ای برادر تو چه مرغی خویشتن را بازبین
در جهان او را چو حق بی‌مثل و بی‌انباز بین		هر کی انبازی برید از خویش آن بازی مدان
ذره‌ها و قطره‌ها را مست و دست انداز بین		ز آفتابی کآفتاب آسمان یک جام او است
چون دو دم خوردی ز جامش بخت را دمساز بین		چونک قبله شاه یابی قبله اقبال شو
رو به صرافان دل آورد گفتا گاز بین		گفتم ای اکسیر بنما مس را چون زر کنی
گفت پر و بال برکن هم کنون پرواز بین		گفتمش چون زنده کردی مرغ ابراهیم را
گفت هین بشکن قفس آغاز بی‌آغاز بین		گفتم از آغاز مرغ روح ما بی‌پر بده‌ست
چشم بگشا هر دمی همراز بین همراز بین		زان فروبسته دمی کت همدم و همراز نیست
چون دم عیسی به حضرت زنده و باساز بین		این دمی چندی که زد جان تو در سوز و نیاز
خاک را از بعد خواری در چمن اعزاز بین		خاک خواری را بمان چون خاک خواری پیشه گیر

لقمه‌ای اندر دهان و دیگری در آستین		هست ما را هر زمانی از نگار راستین
هیچ سروی این ندارد خوش قد و بالا است این		این حد خوبی نباشد ای خدایا چیست این
او چنین پنهان ز عالم از برای ماست این		این چنین خورشید پیدا چونک پنهان می شود
هر کجا خوبی بود او طالب غوغاست این		جمع خواهد آن بت و تنهاروان خود دیگرند
بر دلم تهمت نشیند کز کجا برخاست این		شمس تبریز ار چه جانی گر چو جان پنهان شوی

آفرین‌ها بر جمالت همچنین جان همچنین		هر صبوحی ارغنون‌ها را برنجان همچنین
ای که کفرت همچنان و ای که ایمان همچنین		پیش رویت روز مست و پیش زلفت شب خراب
پای کوبان اندرآ ای ماه تابان همچنین		در کنار زهره نه تو چنگ عشرت همچنان
حلقه‌های زلف خود را زو برافشان همچنین		اشتهای مشک و عنبر چون بخیزد جمع را
آتشی درزن به جان چرخ گردان همچنین		چرخه چرخ ار بگردد بی‌مرادت یک نفس
می کشان تا بزم خاص و تخت سلطان همچنین		روز روز مجلس است ای عشق دست ما بگیر
پاره‌ای راه است از ما تا به میدان همچنین		پاره پاره پیشتر رو گر چه مستی ای رفیق
ناگهان سر برزنی از باغ و ایوان همچنین		در هوای شمس تبریزی ز ظلمت می گذر

وز شما کان شکر باد این جهان ای عاشقان		عیش‌هاتان نوش بادا هر زمان ای عاشقان
برگذشت از عرش و فرش این کاروان ای عاشقان		نوش و جوش عاشقان تا عرش و تا کرسی رسید
برفزوده‌ست از مکان و لامکان ای عاشقان		از لب دریا چه گویم لب ندارد بحر جان
تا بدید آید نشان از بی‌نشان ای عاشقان		ما مثال موج‌ها اندر قیام و در سجود
هین بگوییدش که جان جان جان ای عاشقان		گر کسی پرسد کیانید ای سراندازان شما
کو همی‌بخشد گهرها رایگان ای عاشقان		گر کسی غواص نبود بحر جان بخشنده است
بازرستیم از چنین و از چنان ای عاشقان		این چنین شد وان چنان شد خلق را در حقه کرد
می جهاند تیرهای بی‌کمان ای عاشقان		ما رمیت اذ رمیت از شکارستان غیب
خفته دیدم دل ستان با دلستان ای عاشقان		چون ز جست و جوی دل نومید گشتم آمدم
گل ستاند گل ستان از گلستان ای عاشقان		گفتم ای دل خوش گزیدی دل بخندید و بگفت
چون بکوبم پا میان منکران ای عاشقان		زیر پای من گل است و زیر پاهاشان گل است
می نداند آسمان از ریسمان ای عاشقان		خرما آن دم که از مستی جانان جان ما
نی به زیر و نی به بالا نی میان ای عاشقان		طرفه دریایی معلق آمد این دریای عشق
جان مطلق شد زمین و آسمان ای عاشقان		تا بدید آمد شعاع شمس تبریزی ز شرق

هوشیاری در میان بیخودان و مستیان		ای زیان و ای زیان و ای زیان و ای زیان
تا نماند هوشیاری عاقلی اندر جهان		بی محابا درده ای ساقی مدام اندر مدام
سرد باشد عاقلی در حلقه دیوانگان		یار دعوی می کند گر عاشقی دیوانه شو
ور درآید عاشقی دستش بگیر و درکشان		گر درآید عاقلی گو کار دارم راه نیست
تشنه هرگز عیب داند دید در آب روان		عیب بینی از چه خیزد خیزد از عقل ملول
بی نشان رو بی‌نشان تا زخم ناید بر نشان		عقل منکر هیچ گونه از نشان‌ها نگذرد
گلشنی شو گر تو را خاری نداند گو مدان		یوسفی شو گر تو را خامی بنخاسی برد
دیده‌ای شو گرت روپوشی نماند گو ممان		عیسیی شو گر تو را خانه نباشد گو مباش

آستین را می فشاند در اشارت سوی من		سر فروکرد از فلک آن ماه روی سیمتن
وز شراب عشق او این جان من بی‌خویشتن		همچو چشم کشتگان چشمان من حیران او
در صفای صحن رویش آفت هر مرد و زن		زیر جعد زلف مشکش صد قیامت را مقام
تا قفس را بشکند اندر هوای آن شکن		مرغ جان اندر قفس می کند پر و بال خویش
من فغان کردم که دور از پیش آن خوب ختن		از فلک آمد همایی بر سر من سایه کرد
کز سعادت می گریزی ای شقی ممتحن		در سخن آمد همای و گفت بی‌روزی کسی
من جمال دوست خواهم کو است مر جان را سکن		گفتمش آخر حجابی در میان ما و دوست
از من او دیوانه تر شد در جمالش مفتتن		آن همای از بس تعجب سوی آن مه بنگرید
از خداوند شمس دین آن شاه تبریز و زمن		میر مست و خواجه مست و روح مست و جسم مست

هست عاشق هر زمانی بیخود و شیدا شدن		هست عاقل هر زمانی در غم پیدا شدن
عاشقان را کار و پیشه غرقه دریا شدن		عاقلان از غرقه گشتن بر گریز و بر حذر
عاشقان را ننگ باشد بند راحت‌ها شدن		عاقلان را راحت از راحت رسانیدن بود
زیت را و آب را در یک محل تنها شدن		عاشق اندر حلقه باشد از همه تن‌ها چنانک
نیست او را حاصلی جز سخره سودا شدن		و آنک باشد در نصیحت دادن عشاق عشق
مشک را کی چاره باشد از چنین رسوا شدن		عشق بوی مشک دارد زان سبب رسوا بود
سایه گر چه دور افتد بایدش آن جا شدن		عشق باشد چون درخت و عاشقان سایه درخت
در مقام عشق بینی پیر را برنا شدن		بر مقام عقل باید پیر گشتن طفل را
همچو عشق تو بود در رفعت و بالا شدن		شمس تبریزی به عشقت هر کی او پستی گزید

ذکر فردا نسیه باشد نسیه را گردن بزن		ساقیا چون مست گشتی خویش را بر من بزن
ای دل این عیش و طرب حدی ندارد تن بزن		سال سال ماست و طالع طالع زهره‌ست و ماه
گر تو را باور نیاید سنگ بر آهن بزن		تا درون سنگ و آهن تابش و شادی رسید
بر سر این خوان نشین و کاسه در روغن بزن		بنگر اندر میزبان و در رخش شادی ببین
جان روشن را سبک بر باده روشن بزن		عقل زیرک را برآر و پهلوی شادی نشان
ای سمن مستی کن و ای سرو بر سوسن بزن		شاخه‌ها سرمست و رقصانند از باد بهار
خیز ای خیاط بنشین بر دکان سوزن بزن		جامه‌های سبز ببریدند بر دکان غیب

زلف او دعوی کند کاینک رسن بازی رسن		روی او فتوی دهد کز کعبه بر بتخانه زن
عشق گوید سنگ ما بستان و بر گوهر بزن		عقل گوید گوهرم گوهر شکستن شرط نیست
حیف هم بر روح باشد گر شدش قربان بدن		سنگ ما گوهر شکست و حیف هم بر سنگ ماست
این نه بس بت را که باشد چون خلیلش بت شکن		این نه بس دل را که دلبر دست در خونش کند
هر که را گفت آن مایی وارهید از ما و من		هر که را جست او به رحمت وارهید از جست و جو
وصف آن لب را چه گویم کان نگنجد در دهن		آن لبی کانگشت خود لیسید روزی زان عسل
هر که دریایی بود کی غم خورد از جامه کن		هر که صحرایی بود ایمن بود از زلزله
اهرمن گر ملک بستد اهرمن بد اهرمن		کی سلیمان را زیان شد گر شد او ماهی فروش
پرده بود انگشتری کای چشم بد بر وی مزن		گر بشد انگشتری انگشت او انگشتری است
شمع کی بدنام شد گر نور او بستد لگن		چشم بد خود را خورد خود ماه ما زان فارغ است

دوستان را شاد گردان دشمنان را کور کن		آفتابا بار دیگر خانه را پرنور کن
بار دیگر غوره‌ها را پخته و انگور کن		از پس کوهی برآ و سنگ‌ها را لعل ساز
دشت را و کشت را پرحله و پرجور کن		آفتابا بار دیگر باغ را سرسبز کن
عاشقان را دستگیر و چاره رنجور کن		ای طبیب عاشقان و ای چراغ آسمان
ساعتی این ابر را از پیش آن مه دور کن		این چنین روی چو مه در زیر ابر انصاف نیست
ور جهان تاریک خواهی روی را مستور کن		گر جهان پرنور خواهی دست از رو بازگیر

باغ‌ها را بشکفان و کشت‌ها را تازه کن		نوبهارا جان مایی جان‌ها را تازه کن
بی صبا جنبش ندارند هین صبا را تازه کن		گل جمال افروخته‌ست و مرغ قول آموخته‌ست
سنبله با لاله می گوید وفا را تازه کن		سرو سوسن را همی‌گوید زبان را برگشا
فاخته نعره زنان کوکو عطا را تازه کن		شد چناران دف زنان و شد صنوبر کف زنان
برگ رز اندر سجود آمد صلا را تازه کن		از گل سوری قیام و از بنفشه بین رکوع
خیز ای وامق تو باری عهد عذرا تازه کن		جمله گل‌ها صلح جو و خار بدخو جنگ جو
ای گلستان رو بشو و دست و پا را تازه کن		رعد گوید ابر آمد مشک‌ها بر خاک ریخت
کاندرآ اندر نوا عشق و هوا را تازه کن		نرگس آمد سوی بلبل خفته چشمک می زند
گر سماعت میل شد این بی‌نوا را تازه کن		بلبل این بشنید از او و با گل صدبرگ گفت
چون شکوفه سر سر اولیا را تازه کن		سبزپوشان خضرکسوه همی‌گویند رو
در خموشی کیمیا بین کیمیا را تازه کن		وان سه برگ و آن سمن وان یاسمین گویند نی

بر کنار چشمه خفته در میان نسترن		یار خود را خواب دیدم ای برادر دوش من
از یکی سو لاله زار و از یکی سو یاسمن		حلقه کرده دست بسته حوریان بر گرد او
بوی مشک و بوی عنبر می رسید از هر شکن		باد می زد نرم نرمک بر کنار زلف او
چون چراغ روشنی کز وی تو برگیری لگن		مست شد باد و ربود آن زلف را از روی یار
صبر کن تا باخود آیم یک زمان تو دم مزن		ز اول این خواب گفتم من که هم آهسته باش

غمگسار و همنشین و مونس شب‌های من		پرده بردار ای حیات جان و جان افزای من
ای فکنده آتشی در جمله اجزای من		ای شنیده وقت و بی‌وقت از وجودم ناله‌ها
جفت گردد بانگ که با نعره و هیهای من		در صدای کوه افتد بانگ من چون بشنوی
صورتت نی لیک مغناطیس صورت‌های من		ای ز هر نقشی تو پاک و ای ز جان‌ها پاکتر
بسته باشم گر چه باشد دلگشا صحرای من		چون ز بی‌ذوقی دل من طالب کاری بود
هر یکی رنج دماغ و کنده‌ای بر پای من		بی تو باشد جیش و عیش و باغ و راغ و نقل و عقل
تا گشایم بند از پا بسته بینم پای من		تا ز خود افزون گریزم در خودم محبوستر
گوییم اینک برآ بر طارم بالای من		ناگهان در ناامیدی یا شبی یا بامداد
گم کنم کاین خود منم یا شکر و حلوای من		آن زمان از شکر و حلوا چنان گردم که من
تا بخوانم بر تو امشب دفتر سودای من		امشب از شب‌های تنهایی است رحمی کن بیا
تا خوش و صافی برآید ناله‌ها و وای من		همچو نای انبان در این شب من از آن خالی شدم
زانک از این ناله است روشن این دل بینای من		زین سپس انبان بادم نیستم انبان نان
ای تو جالینوس جان و بوعلی سینای من		درد و رنجوری ما را داروی غیر تو نیست

بر سر جمله شهان و سرفرازان نازنین		شمس دین بر یوسفان و نازنینان نازنین
در میان واصلان لطف رحمان نازنین		بر سران و سروران صد سر زیاده جاه او
بر سریر و بر سران تخت سلطان نازنین		او به اوصاف الهی گشته موصوف کمال
هم به بزم و هم به رزم لطف کیهان نازنین		بزم را از وی جمال و رزم را از وی جلال
کرده از عشق و محبت‌هاش یزدان نازنین		پیش او بنهاد مفتاح خزاین‌های خاص
وصف او اندر میان وصف شاهان نازنین		در میان صد هزاران ماه او تابان چو خور
مست او اندر میان جمله مستان نازنین		آنک خاک پاش شد او بر سران شد سرفراز
اندر آن موج خطر او خفته استان نازنین		اندر آن موجی که خاصان بر حذر باشند از آن

فر شاهی می نماید در دلم آن کیست آن		در میان ظلمت جان تو نور چیست آن
وان پناه دستگیر روز مسکینی است آن		می نماید کان خیال روی چون ماه شه است
فخر جان‌ها شمس حق و دین تبریزی است آن		این چنین فر و جمال و لطف و خوبی و نمک
آنچ می تابد ز اوصافش دلا مکنی است آن		برنتابد جان آدم شرح اوصافش صریح
مر مزیجی را که آن از عالم فانی است آن		زانک اوصاف بقا اندر فنا کی رو دهد
یا یکی نقشی که آن آذر و مانی است آن		آن جمالی کو که حقش نقش کرد از دست خویش
سنگسارش کرد می باید که ارزانی است آن		هر بصر کو دید او را پس به غیرش بنگرید
کابتدای عشق رسوایی و بدنامی است آن		ای دل اندر عاشقی تو نام نیکو ترک کن
نام و نان جستن به عشق اندر دلا خامی است آن		اندرون بحر عشقش جامه جان زحمت است
خاصه این عشقی که زان مجلس سامی است آن		عشق عامه خلق خود این خاصیت دارد دلا
زانک در عزت به جای گوهر کانی است آن		خاک تبریز ای صبا تحفه بیار از بهر من

مست کن جان را که تا اندررسد در کاروان		جام پر کن ساقیا آتش بزن اندر غمان
بررود بر چرخ بویش مست گردد آسمان		از خم آن می که گر سرپوش برخیزد از او
می شود دریای غم همچون مزاجش شادمان		زان میی کز قطره جان بخش دل افروز او
در زمان سجده کنان گردند همچون خادمان		چون نهد پا در دماغ سرکشان روزگار
لیک نزد خاص باشد بوی آن می جان جان		جان اگر چه بس عزیز است نزد خاص و نزد عام
کید او از بی‌نشانی بردراند هر نشان		جان و ماه و جان و قالب بی‌نشان شد از میی
گشته ویرانه به عالم در هزاران خاندان		خمخانه لم یزل جوشیده زان می کز کفش
مست گردند زاهدان اندر هری و طالقان		گر به مغرب بوی آن می از عدم یابد گشاد
شرق تا مغرب بروید از زمین‌ها گلستان		دست مست خم او گر خار کارد در زمین
در جهان خوف افتد صد امان اندر امان		بانگ چنگ چنگی سرمست عشقش دررسد
چون میش در جوش گردد چشم و جان کافران		گر ز خم احمدی بویی برون ظاهر شود
منزلی کن بر در تبریز یک دم ساربان		گر ز خمر احمدی خواهی تمام بوی و رنگ
وز تجلی‌های لطفش هم قرین و هم قران		تا شوی از بوی جان حق خصال می فعال
آن که داند جز کسی جانا که آن دارد از آن		در درون مست عشقش چیست خورشید نهان
سر آن می او نمی‌فرمود الا آن آن		گر چه می پرسید عقلم هر دم از استاد عشق
تنگ‌های شکر می وش رسد صد کاروان		هر دمی از مصر آن یوسف سوی جان‌های ما
آه اگر بودی سوی ایوان عشقش نردبان		جان من در خم عشقش می بجوشد جوش‌ها
چشم بیند از شعاعش صد درخش کاویان		چون جهد از جان من القاب او مانند برق
چون کند زیر و زبر سودای عشقش خاندان		صد هزاران خانه‌ها سازد میش در صحن جان
گر چه جان تو خورد هم نیم شب از می نهان		بوی عنبر می رود بر عرش و بر روحانیان
جانم از جمله جهان گشته‌ست صحرا بر کران		از ملولی هجر او چون سامری اندر جهان
صد چو جان من درآید چون کمر اندر میان		چون شراب موسی افکن زان خضر کف دررسد
ای که خاک تو بود چون جان من دور زمان		ای خداوند شمس دین مقصود از این جمله تویی
این چنین زهرت ز جام هجر خوردم مزمزان		در پی آن می که خوردم از پیاله وصل تو
خود نبوده‌ست و نباشد بی‌مکان و بی‌اوان		همچو تبریز و چو ایام همایون تو شاه

ای سیاهی بر سیاهی جان تو از گرد نان		ای تو را گردن زده آن تسخرت بر گرد نان
تسخر و خنده زده بر آینه چون ابلهان		ای تو در آیینه دیده روی خود کور و کبود
زانک رویت هست تسخرگاه هر روشن روان		تسخرت بر آینه نبود به روی خود بود
جمله سر تا پای تسخر بوده‌ست آن قلتبان		آن منافق روی ظلمت جان تسخرکن که خود
هر کی او دزدی کند حق است دار و نردبان		هر کی در خون خود آید دست من چه گو درآ
تیغ قهرش بر سر آید از جلاد قهرمان		هر کی استهزا کند بر خاصگان عشق حق
گر چه دارد طاعت اهل زمین و آسمان		ندهدش قهر خدا مهلت که تا یک دم زند
کو به استهزای آدم شد سیه روی قران		عبرت از ابلیس گیرد آنک نسل آدم است
خنبک و مسخرگی و افسوس بر صاحب دلان		تا که بهتان‌ها نهد آن مظلم تاریک دل
موسی عمران به تسخرهای فرعونی چنان		احمد مرسل به طعن و سخره بوجهل بود
دود قهر حق برآمدشان ز سقف دودمان		صبرها کردند تا قهر خدا اندررسید
درد استهزای ایشان داغ‌ها آرد به جان		از ملامت‌های حسادان جگرها خون شود
عشق چون چوگانت آرد همچو گوی اندر میان		گر از ایشان درگریزی در مغاره خلوتی
تا کشاند نزد تو از هر حسودی ارمغان		تا چشاند مر تو را زهری ز هر افسرده‌ای
در همه وقتی چنین بوده‌ست کار عاشقان		تا بده است این گوشمال عاشقان بوده‌ست از آنک
وز فسوس و تسخر دشمن مکن رو را گران		گر تو اندر دین عشقی بر ملامت دل بنه
پس سیه باشد هماره چهره‌های روگران		عاشقی چون روگری دان یا مثل آهنگری
و آنگهی جمله سیاهی گرد شد بر قازغان		بر رخ روگر سیاهی از پی قزغان بود
جمع گردد بر رخ تسخرکن خنبک زنان		همچنان در عاقبت این روسیاهی عاشقان
خاصه عشق پادشاه نقش ساز کامران		عشق نقشی را حسودان دشمنی‌ها می کنند
جان فزایی دلربایی خوش پناه دو جهان		نقش ساز نقش سوز ملک بخش بی‌نظیر
فخر تبریز و خلاصه هستی و نور روان		خاص خاص سر حق و شمس دین بی‌نظیر

ماهی جانم بمیرد گر بگردی یک زمان		ای دل من در هوایت همچو آب و ماهیان
عاشقان را صبر نبود در فراق دلستان		ماهیان را صبر نبود یک زمان بیرون آب
چونک بی‌جان صبر نبود چون بود بی‌جان جان		جان ماهی آب باشد صبر بی‌جان چون بود
آب حیوان در فراقت گر خورم دارد زیان		هر دو عالم بی‌جمالت مر مرا زندان بود
لیک جای تو نگیرد کو نشان کو بی‌نشان		این نگارستان عالم پرنشان و نقش توست
تا ز حیرانی ندانم قطره‌ای را از جهان		قطره خون دلم را چون جهانی کرده‌ای
تا ز سرمستی ندانم من قدح را از دهان		بر دهان من به دست خویش بنهادی قدح
کز شراب تو ندانند از زمین تا آسمان		من کی باشم از زمین تا آسمان مستان پرند
گوسفندان را چه کردی با کی گویم کو شبان		صد شبان چون من سپرده گوسفند خود به گرگ
درنگنجی از بزرگی در جهان و در نهان		در بیان آرم نیایی ور نهان دارم بتر
مؤمن عشقم مخوان و کافرم خوان ای فلان		گر نهان را می شناسم از جهان در عاشقی

زانک زهری من ندیدم در جهان چون خویشتن		از بدی‌ها آن چه گویم هست قصدم خویشتن
نی به حق ذوالجلال و ذوالکمال و ذوالمنن		گر اشارت با کسی دیدی ندارم قصد او
ور بگویم فارغم از خود بود سودا و ظن		تا ز خود فارغ نیایم با دگر کس چون رسم
گر غرض نقصان کس دارم نه مردم من نه زن		ور بگفتم نکته‌ای هستش بسی تأویل‌ها
حسن ظنی در هوی و مهر من با خویشتن		از تو دارم التماسی ای حریف رازدار
کز خودی خود من بخواهم همچو هیزم سوختن		دشمن جانم منم افغان من هم از خود است
مدح‌های بی‌نفاقش کرده باشم در علن		چونک یاری را هزاران بار با نام و نشان
بوده ما را از عزیزی با دو دیده مقترن		فخر کرده من بر او صد بار پیدا و نهان
زانک ماهم را بپوشد ابر من اندر بدن		گر یکی عیبی بگویم قصد من عیب من است
بهر حق دوستی حملش مکن بر مکر و فن		رو بدان یک وصف کردم کز ملامت مر ورا
رو اگر نور خدایی نیست شو شو ممتحن		من خودی خویش را گویم که در پنداشتی
کان همه خود دیده‌ای پس دیده خودبین بکن		ای خود من گر همه سر خدایی محو شو
کاین همه اوصاف خوبی را ستودم در قرن		چون خداوند شمس دین را می ستایم تو بدان

آتش از جرمم بیار و اندر استغفار زن		مطربا بردار چنگ و لحن موسیقار زن
بر سر او تو عصای محو موسی وار زن		ای کلیم عشق بر فرعون هستی حمله بر
زود چشمش را ببند و بهر او تو دار زن		عقل از بهر هوس‌ها دارداری می کند
آتشی دست آور و در نظم و اندر کار زن		ور بگوید من به دانش نظم کاری می کنم
خاک اندر چشم این مهمان و مهمان دار زن		در غریبستان جان تا کی شوی مهمان خاک
خیمه عشرت برون از عقل و از پرگار زن		مطربا حسنت ز پرگار خرد بیرونتر است
زان حراره کهنه نوبخت بر اوتار زن		تار چنگت را ز پود صرف می جانی بده
در همه هستی ز نار چهره او نار زن		بر در مخدوم شمس الدین ز دیده آب زن
پس نهان زو چنگ اندر دولت بیدار زن		از یکی دستان او خورشید و مه را خفته کن
تو ز عشق او به چشم منکران مسمار زن		عقل هشیارت قبایی دوخت بهر شمس دین
و آنگهی زانو ز بهر غمزه خون خوار زن		بر براق عشق بنشین جانب تبریز رو

دور بادا وصف نفس آلودشان از یار من		از دخول هر غری افسرده‌ای در کار من
از وظیفه مدح یارم این دل هشیار من		دررمید از ننگ ایشان و خبیثی‌ها و مکر
کو کند از خاکساری درهم این هنجار من		خاک لعنت بر سر افسوس داری بدرگی
و آنگهی دکان بگیرد بر سر بازار من		ای بریده دست دزدی کو بدزدد حکمتم
ای حرامش باد هر تعلیم از اسرار من		شرم ناید مر ورا از روی من شرم از کجا
یا رب و ای ذوالجلال از حرمت دلدار من		آن حرامی کز شقاوت تا رود گمره رود
بر فراز عرش رفتی یاد کردی یار من		خاطرش از زیرکی یا آن ضمیرش از صفا
زانک این سنت ز نااهلان بود ناچار من		ای دل مسکین من از شرکت ناکس مرم
خوردن نان هیچ نگذارم پی این عار من		گر غران و ملحدان مر آب و نان را می خورند
صبر کن تا رو نماید ابر گوهردار من		صبر کن تا دررسد یک مژده‌ای زان مه لقا
رو نگردانی بلی و بشنوی گفتار من		صبر آن باشد دلا کز مدح آن بحر صفا
کی رود بوی دل و جان یم دربار من		گیرم از لطف معانی رفت تمییز از جهان
از شهنشه شمس دین آن تا ابد تذکار من		ور رود از دیگران بو از خدیوم کی رود
لاله‌ها و گلبنان بر شیوه رخسار من		کز شراب جان من رویدهمی تبریز در
ای هوای نازنین و شاه بی‌آزار من		ای خداوند این همه غیرت ز رشک سر توست
لیک اندر رشک تو باطل بود پرگار من		من قیاسی کرده‌ام رشک تو را در حق او
بشنود بیداریت این لابه‌های زار من		ای شهنشه شمس دین دانم که از چندین حجاب
سنگ‌ها از هر طرف بر سینه سگسار من		بینش تو بیند این کز پرتو رشک خداست
جز به خرگاهت فرود آید از این رهوار من		از کرم مپسند این را کاین سوار جان من
من فنای محض خواهم ای خدایا یار من		ور فروآید به جز خرگاه تو من از خدا
درفکندم امتحان را تا چه گردد مار من		دوش دیدم کز هوس صد تخم مار اندر رگی
من پشیمان گشته‌ام زان صنعت و کردار من		دیدمش ماری شده او هر زمان در می فزود
بر زمین می زد همی دندان پرزهرار من		من پشیمان قصد او کردم و او از خشم خود
ای خدا ضایع مکن این رنج و این ادرار من		کاین چنین شاگردکی بدفعل و بدرگ سر کشد

جوی آب و جوی خمر و جوی شیر و انگبین		عاشقا دو چشم بگشا چارجو در خود ببین
تا فلان گوید چنان و آن فلان گوید چنین		عاشقا در خویش بنگر سخره مردم مشو
کان فلانم خار خواند وان فلانم یاسمین		من غلام آن گل بینا که فارغ باشد او
کان فلانت گبر گوید وان فلانت مرد دین		دیده بگشا زین سپس با دیده مردم مرو
کز خمارش سجده آرد شهپر روح الامین		ای خدا داده تو را چشم بصیرت از کرم
چشم اول را مبند و چشم احول را مبین		چشم نرگس را مبند و چشم کرکس را مگیر
چون مگس کز شهد افتد در طغار دوغگین		عاشقان صورتی در صورتی افتاده‌اند
با چنان پرها چه غم باشد تو را از آب و طین		شاد باش ای عشقباز ذوالجلال سرمدی
سجده‌ای کن پیش آدم زود ای دیو لعین		گر همی‌خواهی که جبریلت شود بنده برو
هر طرف گلشن نمودی هر طرف ماء معین		بادیه خون خوار اگر واقف شدی از کعبه‌ام
چون بدین راضی شدی یارب تو را بادا معین		ای به نظاره بد و نیک کسان درمانده
شمس تبریزی چگونه گستریدش در زمین		چون امانت‌های حق را آسمان طاقت نداشت

از فراق دلبری کاسدکن خوبان چین		موی بر سر شد سپید و روی من بگرفت چین
دل ز غیرت چشم را گوید که رویش را مبین		جان ز غیرت گوش را گوید حدیثش کم شنو
عشرتم همرنگ غم شد ای مسلمانان چنین		دست عشرت برگشادم تا ببندم پای غم
لیک غرقه گشته هم چنگی زند در آن و این		دست در سنگی زدم دانم که نرهاند مرا
زردروی و جامه چاک و بی‌یسار و بی‌یمین		از در دل درشدم امروز دیدم حال او
از فراق ماه روی همنشان همنشین		گفتمش چونی دلا او گریه درشدهای های

ناله من گوش دار و درد حال من ببین		ای چراغ آسمان و رحمت حق بر زمین
دست رحمت بر سرم نه یا بجنبان آستین		از میان صد بلا من سوی تو بگریختم
یا خلاصم ده چو عیسی از جهان آتشین		یا روان کن آب رحمت آتش غم را بکش
وعده فردا رها کن یا چنان کن یا چنین		یا مراد من بده یا فارغم کن از مراد
صد هزاران گلستان و صد هزاران یاسمین		یا در انافتحنا برگشا تا بنگرم
جوی آب و جوی خمر و جوی شیر و انگبین		یا ز الم نشرح روان کن چارجو در سینه‌ام
مصطفی ما جاء الا رحمه للعالمین		ای سنایی رو مدد خواه از روان مصطفی

این خیال شمس دین یا خود دو صد عیسی است آن		عشق شمس الدین است یا نور کف موسی است آن
صورتش چون گویم آخر چون همه معنی است آن		گر همه معنی است پس این چهره چون ماه چیست
جان ما رقصان و خوش سرمست و سودایی است آن		خواه این و خواه آن باری از آن فتنه لبش
بی دل و جان می نویسد گر چه در انشی است آن		نیک بنگر در رخ من در فراق جان جان
از برای پاکی او عاشق املی است آن		من چه گویم خود عطارد با همه جان‌های پاک
پس چو موسی درفکندش جان کنون افعی است آن		جان من همچون عصا چون دستبوس او بیافت
در میان خندان شده در قدرت مولی است آن		دیده من در فراق دولت احیای او
فارغ از دنیا و عقبی آخر و اولی است آن		هرک او اندر رکاب شاه شمس الدین دوید
عاقلان دانند کان خود در شرف اولی است آن		و آنک او بوسید دستش خود چه گویم بهر او
گفتمش چه گفت بنگر معجزه کبری است آن		جسم او چون دید جانم زود ایمان تازه کرد
کان غبین و حسرت صد آزر و مانی است آن		فر تبریز است از فر و جمال آن رخی

در دو عالم جان و دل را دولت معنی است آن		عشق شمس حق و دین کان گوهر کانی است آن
رو به چشم جان نگر کان دولت جانی است آن		گر به ظاهر لشکر و اقبال و مخزن نیستش
کله سر جام سازش کان می جامی است آن		کله سر را تهی کن از هوا بهر میش
پخته نی و خام جستن مایه خامی است آن		پختگان عشق را باشد ز خام خمر جان
گر چه خاص خاص باشد در هنر عامی است آن		تا کتاب جان او اندر غلاف تن بود
آنک پستی را گزید او مجلس سامی است آن		آنک بالایی گزیند پست باشد عشق در
گر چه هندو باشد آن و مکی و شامی است آن		هرک جان پاک او زان می درآشامد ابد
هرک کرد این تن خراب می میش بانی است آن		مر تن معمور را ویران کند هجران می
پس دروغ است آنک می جان است کان ثانی است آن		آن می باقی بود اول که جان زاید از او
رنگ باقی گیرد از می روح کان فانی است آن		جان فانی را همیشه مست دار از جام او
کز جوار کیمیا آن مس زر کانی است آن		در می باقی نشان پیوسته جان مردنی
هر تنی کو با خرد جفت است آن زانی است آن		چون میان عقل و تن افتاد از می سه طلاق
هر دلی کاین می در او بنشست میدانی است آن		در دل تنگ هوس باده بقا ساکن نگشت
در بیان سر حکمت جان او منشی است آن		آنک جام او بگیرد یک نشانش این بود
مال چه بود کو ز عین جان خود معطی است آن		در شعاع می بقا بیند ابد پس بعد از آن
اهل قرآن نبود آن کس لیک او مقری است آن		آنک وصف می بگوید باخود است و هوشیار
زانک جام مست اندر عاشقان قاضی است آن		حق و صاحب حق را از عاشقان مست پرس
حق و صاحب حق هم با حکم او راضی است آن		زانک حکم مست فعل می بود پس روشن است
وارهان از نام و ننگم گر چه بدنامی است آن		مطرب مستور بی‌پرده یکی چنگی بزن
زان رخی کو حسرت صد آزر و مانی است آن		وانما رخسار را تا بشکنی بازار بت
خاک درگاه حیات انگیز ربانی است آن		ای صبا تبریز رو سجده ببر کان خاک پاک

تا تو گویی کاین غرض نفی من است از لا و لن		در ستایش‌های شمس الدین نباشم مفتتن
وصف او چون نوبهار و وصف اجزا یاسمن		چونک هست او کل کل صافی صافی کمال
او چو سرمجموع باغ و جان جان صد چمن		هر یکی نوعی گلی و هر یکی نوعی ثمر
چون ستودی حق را داخل شود نقش وثن		چون ستودی باغ را پس جمله را بستوده‌ای
گر چه هم می بازگردد آن به خالق فاعلمن		ور وثن را مدح گویی نیست داخل حسن حق
شمس حق و دین چو دریا کی شود داخل بدن		لیک باقی وصف‌ها بستوده باشی جزو در
شمس حق و دین بهانه‌ست اندر این برداشتن		حق همی‌گوید منم هش دار ای کوته نظر
آن به عین ذات من تو کرده‌ای ای ممتحن		هر چه تو با فخر تبریز آوری بی‌خردگی

ان عشقی مثل خمر ان جسمی مثل دن		ایها الساقی ادر کأس الحمیا نصف من
چون زنی بر نام شمس الدین تبریزی بزن		مطربا نرمک بزن تا روح بازآید به تن
نام شمس الدین چو شمع و جان بنده چون لگن		نام شمس الدین به گوشت بهتر است از جسم و جان
بر تن و جان وصف او بنواز تن تن تن تنن		مطربا بهر خدا تو غیر شمس الدین مگو
پیش آن چوگان نامش گوی جان را درفکن		نام شمس الدین چو شمعی همچو پروانه بسوز
تا شود این جان پاکت پرده سوز و گام زن		تا شود این جان تو رقاص سوی آسمان
تا ببینی مردگان رقصان شده اندر کفن		شمس دین و شمس دین و شمس دین می گو و بس
عشق شمس الدین کند مر جانت را چون یاسمن		مطربا گر چه نیی عاشق مشو از ما ملول
کز جمال یوسفی دف تو شد چون پیرهن		یک شبی تا روز دف را تو بزن بر نام او
پیش آن گل محو گردد گلستان‌های چمن		ناگهان آن گلرخم از گلستان سر برزند
سوسنک مستک شده گوید چه باشد خود سمن		لاله‌ها دستک زنان و یاسمین رقصان شده
سنگ‌ها تابان شده با لعل گوید ما و من		خارها خندان شده بر گل بجسته برتری

مژده مر دل را هزار از دلنواز راستین		عاشقان را مژده‌ای از سرفراز راستین
هست نقاد بصیر و هست گاز راستین		مژده مر کان‌های زر را از برای خالصیش
هستش از اقبال و دولت‌ها طراز راستین		مژده مر کسوه بقا را کز پی عمر ابد
پیش شمس الدین درآید گشت باز راستین		فرخا زاغی که در زاغی نماند بعد از این
دست در فتراک او زد شد دراز راستین		حبذا دستی که او بستم درازی کم کند
تا گرفت از جیب معشوقی طراز راستین		شد دراز آن دست او تا بگذرید او را ختن
دو به دو چون مست گشته گفته راز راستین		بعد از آن خوب طرازی چون شود همدست او
آنک بر ترک طرازی کرد ناز راستین		چشم بگشاید ببیند از ورای وهم و روح
در فرازی در وصال و ملک باز راستین		شاه تبریزی کریمی روح بخشی کاملی
تا شود جان‌ها ز ملکش چشم باز راستین		ملک جانی‌ها نه ملک فانیی جسمانیی
ملک بخش بندگان و کارساز راستین		مرحبا ای شاه جان‌ها مرحبا ای فر و حسن

کره عشقم رمید و نی لگامستم نی زین		یارکان رقصی کنید اندر غمم خوشتر از این
مطربا بهر خدا بر دف بزن ضرب حزین		پیش روی ماه ما مستانه یک رقصی کنید
مطربا دف را بکوب و نیست بختت غیر از این		رقص کن در عشق جانم ای حریف مهربان
مطربا دف را بزن بس مر تو را طاعت همین		آن دف خوب تو این جا هست مقبول و صواب
مفخر تبریز جان جان جان‌ها شمس دین		مطربا این دف برای عشق شاه دلبر است
درربودی از سرم یک بارگی تو عقل و دین		مطربا گفتی تو نام شمس دین و شمس دین
کفر باشد در طلب گر زانک گویی غیر این		چونک گفتی شمس دین زنهار تو فارغ مشو
همچنان خواهی مکن تو همچنین و همچنین		مطربا گشتی ملول از گفت من از گفت من

چون زنی بر نام شمس الدین تبریزی بزن		مطربا نرمک بزن تا روح بازآید به تن
نام شمس الدین چو شمع و جان بنده چون لگن		نام شمس الدین به گوشت بهتر است از جسم و جان
بر تن چون جان او بنواز تن تن تن تنن		مطربا بهر خدا تو غیر شمس الدین مگو
تا شود این جان پاکت پرده سوز و گام زن		تا شود این نقش تو رقصان به سوی آسمان
تا ببینی مردگان رقصان شده اندر کفن		شمس دین و شمس دین و شمس دین می گوی و بس
عشق شمس الدین کند مر جانت را چون یاسمن		مطربا گر چه نیی عاشق مشو از ما ملول
سوسنک مستک شده گوید که باشد خود سمن		لاله‌ها دستک زنان و یاسمین رقصان شده
سنگ‌ها باجان شده با لعل گوید ما و من		خارها خندان شده بر گل بجسته برتری
ان عشقی مثل خمر ان جسمی مثل دن		ایها الساقی ادر کأس الحمیا نصفه

قلسن انده یوز در یلنز قنده قلرسن		گلسن بنده ستایک غرضم یق اشد رسن
چلبی قللرن استر چلبی نه سز سن		چلبی درقیمو درلک چلبا گل نه گز رسن
قولغن اج قولغن اج بله کم انده دگرسن		نه اغر در نه اغر در چلب اغرندن قغرمق

نه بدان کیسه پرزر نه بدین کاسه زرین		به خدا میل ندارم نه به چرب و نه به شیرین
که زهی جود و سماحت عجبا قدرت و تمکین		بکشی اهل زمین را به فلک بانگ زند مه
بگزد ساعد و اصبع ز حسد زهره و پروین		چو خیال تو بتابد چو مه چارده بر من
همه حق بود که می گفت مرا عشق تو پیشین		هله المنه لله که بدین ملک رسیدم
که رسید آنچ تو خواهی هله ایمن شو و بنشین		چو مرا بر سر پا دید به سر کرد اشارت
بره و گرگ به هم خوش نه حسد در دل و نی کین		همه خلق از سر مستی ز طرب سجده کنانش
نشناسند که مردیم عجب یا گل رنگین		نشناسند ز مستی ره ده از ره خانه
بخورم یا که ببخشم تو بگو ای شه شیرین		قدح اندر کف و خیره چه کنم من عجب این را
هله خوردم هله خوردم چو منم پیش تو تعیین		تو بخور چه بود بخشش هله که دور تو آمد
بنهی بر کف مرده بدهد پاسخ تلقین		تو خور این باده عرشی که اگر یک قدح از وی

صدقات تو روان است به هر بیوه و مسکین		بده آن مرد ترش را قدحی ای شه شیرین
که نداند لب بالا و نجنبد لب زیرین		صدقات تو لطیف است توان خورد دو صد من
مگر اشکوفه بگوید پنهان با گل و نسرین		هله ای باغ نگویی به چه لب باده کشیدی
به زمستان نه که دیدی همه را چون سگ گرگین		چه شراب است کز آن بو گل‌تر آهوی ناف است
پس من زهره بنوشد قدح از ساعد پروین		هله تا جمع رسیدن بده آن می به کف من
مده او را تو مرا ده که منم بر در تحسین		وگر آن مست نهد سر که رباید ز تو ساغر
چه شناسد مه جان را نظر و غمزه عنین		چه کند باده حق را جگر باطل فانی
ملکان را تب لرز است و حریر است نهالین		هنر و زر چو فزون شد خطر و خوف کنون شد
شکنش باد همیشه تو بگو نیز که آمین		چو مه توبه درآمد مه توبه شکن آمد

که ببرد عشق رویت همگی قرار مستان		صنما بیار باده بنشان خمار مستان
که به جوش اندرآمد فلک از عقار مستان		می کهنه را کشان کن به صبوح گلستان کن
ز نبات و قند پر کن دهن و کنار مستان		بده آن قرار جان را گل و لاله زار جان را
بنشان به آب رحمت به کرم غبار مستان		قدحی به دست برنه به کف شکرلبان ده
به می خوشی که هستت ببر اختیار مستان		صنما به چشم مستت دل و جان غلام دستت
گل سرخ شرم دارد ز رخ و عذار مستان		چو شراب لاله رنگت به دماغ‌ها برآید
ببرد گلوی غم را سر ذوالفقار مستان		چو جناح و قلب مجلس ز شراب یافت مونس
ز تو است ای معلا همه کار و بار مستان		صنما تو روز مایی غم و غصه سوز مایی
که تو شیرگیر حقی به کفت مهار مستان		بکشان تو گوش شیران چو شتر قطارشان کن
چه غریب دام داری جهت شکار مستان		ز عقیق جام داری نمکی تمام داری
که تو رشک ساقیانی سر و افتخار مستان		سخنی بماند جانی که تو بی‌بیان بدانی

نفسی خراب خود را به نظر عمارتی کن		صنما به چشم شوخت که به چشم اشارتی کن
سوی گور این شهیدان بگذر زیارتی کن		دل و جان شهید عشقت به درون گور قالب
بنما جمال و بستان دل و جان تجارتی کن		تو چو یوسفی رسیده همه مصر کف بریده
بشکن تو نذر خود را چه شود کفارتی کن		و اگر قدم فشردی به جفا و نذر کردی
تو ز سود بی‌نیازی بده و خسارتی کن		تو مگو کز این نثارم ز شما چه سود دارم
سه چهار قطره خون را دل بابشارتی کن		رخ همچو زعفران را چو گل و چو لاله گردان
به میان ما و دولت ملکا سفارتی کن		چو غلام توست دولت نکشد ز امر تو سر
به گناه چون که ما نظر حقارتی کن		چو به پیش کوه حلمت گنهان چو کاه آمد
صفت پلید را هم صفت طهارتی کن		تن ما دو قطره خون بد که نظیف و آدمی شد
تو ز دار حرب گلشان برهان و غارتی کن		ز جهان روح جان‌ها چو اسیر آب و گل شد
جز حرف پرمعانی علم و امارتی کن		چو ز حرف توبه کردم تو برای طالبان را
جز دم تو تابشی را سبب حرارتی کن		ز برای گرم کردن بود این دم چو آتش
به ظهور نیر خود وطن بصارتی کن		تو که شاه شمس دینی تبریز نازنین را

چو حریف نیک داری تو به ترک نیک و بد کن		هله نیم مست گشتم قدحی دگر مدد کن
نه وصی آدمی تو بنشین و کار خود کن		منگر که کیست گریان ز جفا و کیست عریان
نظری دگر به سوی رخ یار سروقد کن		نظری به سوی می کن به نوای چنگ و نی کن
چو عباس دبس زودتر ز شکرفروش کدکن		شکرت چو آرزو شد ز لب شکرفروشش
تو مویز و جوز خود را بستان در آن سبد کن		نه که کودکم که میلم به مویز و جوز باشد
حسد ار کنی تو باری پی آن شکر حسد کن		شکر خوش تبرزد که هزار جان به ارزد
جهت قران ماهش چو منجمان رصد کن		به بت شکرفشان شو ز لبش شکرستان شو
پس از این نشاط و مستی ز صراحی ابد کن		چو رسید ماه روزه نه ز کاسه گو نه کوزه
که کسی خورت نبیند طرب از می احد کن		به سماع و طوی بنشین به میان کوی بنشین
خورشش از این طبق ده تتقش هم از خرد کن		چو عروس جان ز مستی برسد به کوی هستی
سبک آینه بیان را تو بگیر و در نمد کن		ز سخن ملول گشتی که کسیت نیست محرم

که شد ادریسش قیماز و سلیمان به لبان		چه شکر داد عجب یوسف خوبی به لبان
مانده اندر عجبش خیره همه بوالعجبان		به شکرخانه او رفته به سر لب شکران
همه گرگان شده از خجلت این گرگ شبان		خبر افتاد که گرگی طمع یوسف کرد
که رمیدند ز دارو همه درمان طلبان		چه خوشی‌های نهان است در آن درد و غمش
بس بود مستی او عذر همه بی‌ادبان		بس بود هستی او مایه هر نیست شده
که همان بی‌سببی شد سبب بی‌سببان		عارف از ورزش اسباب بدان کاهل شد
طرب اندر طرب است از مدد بوطربان		خیز کامروز ز اقبال و سعادت باری
بازگویی صفت عشق به روزان و شبان		من بر آن بودم کز جان و دل تفسیده
چون تو را عشق لب ماست نگهدار زبان		شمس تبریزی مرا دوش همی‌گفت خموش

آنک آموخت مرا همچو شرر خندیدن		جنتی کرد جهان را ز شکر خندیدن
عشق آموخت مرا شکل دگر خندیدن		گر چه من خود ز عدم دلخوش و خندان زادم
تا نمایم همه را بی‌ز جگر خندیدن		بی جگر داد مرا شه دل چون خورشیدی
کار خامان بود از فتح و ظفر خندیدن		به صدف مانم خندم چو مرا درشکنند
جان هر صبح و سحر همچو سحر خندیدن		یک شب آمد به وثاق من و آموخت مرا
عادت برق بود وقت مطر خندیدن		گر ترش روی چو ابرم ز درون خندانم
تا در آتش تو ببینی ز حجر خندیدن		چون به کوره گذری خوش به زر سرخ نگر
گر نه قلبی بنما وقت ضرر خندیدن		زر در آتش چو بخندید تو را می گوید
بر شه عاریت و تاج و کمر خندیدن		گر تو میر اجلی از اجل آموز کنون
بر غم شهوت و بر ماده و نر خندیدن		ور تو عیسی صفتی خواجه درآموز از او
رو حلالستت بر فضل و هنر خندیدن		ور دمی مدرسه احمد امی دیدی
بایدت بر خود و بر شمس و قمر خندیدن		ای منجم اگرت شق قمر باور شد
وقت اشکوفه به بالای شجر خندیدن		همچو غنچه تو نهان خند و مکن همچو نبات

شد ز تبدیل خدا لایق گلزار فطن		جان حیوان که ندیده است به جز کاه و عطن
که در او مرده نماند وثنی و نه وثن		نوبهاری است خدا را جز از این فصل بهار
بهتر از شیر شود از دم او ماده زغن		ز نسیمش شود آن جغد به از باز سپید
بوسه‌ها مست شدند از طرب بوی دهن		زنده گشتند و پی شکر دهان بگشادند
تا بیاموخت به طفلان چمن خلق حسن		دست دستان صبا لخلخه را شورانید
دست بازی نگر آن سان که کند شوهر و زن		جبرئیل است مگر باد و درختان مریم
برفشانید نثار گهر و در عدن		ابر چون دید که در زیر تتق خوبانند
وقت آن شد که به یعقوب رسد پیراهن		چون گل سرخ گریبان ز طرب بدرانید
بوی رحمان به محمد رسد از سوی یمن		چون عقیق یمنی لب دلبر خندید
جز بدان جعد پراکنده آن خوب زمن		چند گفتیم پراکنده دل آرام نیافت
تیغ خورشید دهد نور به جان چو مجن		شمس تبریز برآ تیغ بزن چون خورشید

وقت آن شد که درآییم خرامان به چمن		همه خوردند و بخفتند و تهی گشت وطن
که دل و جان زمانیم و سپهدار زمن		همه خوردند و برفتند بقای ما باد
چو تو باشی بت زیبا همه گردند شمن		چو تویی آب حیاتی کی نماند باقی
و قضی الحجب علینا فتنا بعد فتن		کتب العشق علینا غمرات و محن
بپرد جان مجرد به گلستان منن		فرج آمد برهیدیم ز تشویش جهان
فیه ماء و سخاء و رخاء و عطن		ناقتی نخ هنا فهو مناخ حسن
مقعد صدق چو شد منزل عشاق سکن		یرزقون فرحین بخوریم آن می و نقل
ببریم از گل تر چند سخن سوی سمن		دامن سیب کشانیم سوی شفتالو
مست را حد نزند شرع مرا نیز مزن		چو مرا می بدهی هیچ مجو شرط ادب
چو شتر می کشدم مست شتربان به رسن		ادب و بی‌ادبی نیست به دستم چه کنم
بشکن شاخ نبات و دل ما را مشکن		بلبل از عشق ز گل بوسه طمع کرد و بگفت
بچه را ابجد و هوز به و حطی کلمن		گفت گل راز من اندرخور طفلان نبود
گفت این هم ندهم باش حزین جفت حزن		گفت گر می ندهی بوسه بده باده عشق
تنن تن تننن تن تننن تن تننن		گفت من نیز تو را بر دف و بربط بزنم
که مگر ماه گرفته‌ست مجو شور و فتن		گفت شب طشت مزن که همه بیدار شوند
فتنه‌ها زاید ناچار شب آبستن		طشت اگر من نزنم فتنه چو نه ماهه شده‌ست
لرزه برگ ز باد و دلم از خوب ختن		برگ می لرزد بر شاخ و دلم می لرزد
که چراغی است نهان گشته در این زیر لگن		تاب رخسار گل و لاله خبر می دهدم
تا که از مشرق جان صبح برآید روشن		جهد کن تا لگن جهل ز دل برداری
که چو خورشید تو جانی و جهان جمله بدن		شمس تبریز طلوعی کن از مشرق روح

دم هر ماده خری را چو خران بوی مکن		خوی با ما کن و با بی‌خبران خوی مکن
چون زن فاحشه هر شب تو دگر شوی مکن		اول و آخر تو عشق ازل خواهد بود
شیرمردا دل خود را سگ هر کوی مکن		دل بنه بر هوسی که دل از آن برنکنی
وقف کن دیده و دل روی به هر سوی مکن		هم بدان سو که گه درد دوا می خواهی
ترک این باغ و بهار و چمن و جوی مکن		همچو اشتر بمدو جانب هر خاربنی
اندر این مزبله از بهر خدا طوی مکن		هان که خاقان بنهاده است شهانه بزمی
پی اسپش دل و جان را هله جز گوی مکن		میر چوگانی ما جانب میدان آمد
نقد خود را سره کن عیب ترازوی مکن		روی را پاک بشو عیب بر آیینه منه
جز سوی آنک تکت داد تکاپوی مکن		جز بر آن که لبت داد لب خود مگشا
نامشان را تو قمرروی زره موی مکن		روی و مویی که بتان راست دروغین می دان
پیش بی‌چشم به جد شیوه ابروی مکن		بر کلوخی است رخ و چشم و لب عاریتی
جز پی قامت او رقص و هیاهوی مکن		قامت عشق صلا زد که سماع ابدی است
دم حجاب است یکی تو کن و صدتوی مکن		دم مزن ور بزنی زیر لب آهسته بزن

نقل سازد جهت این جگر خسته من		هیچ باشد که رسد آن شکر و پسته من
که تو چونی هله ای بی‌دل و پابسته من		دست خود بر سر من مالد از روی کرم
زعفران کشته بدین لاله بررسته من		سر گران گشته از آن باده بی‌ساغر من
ای گسسته رگت از زخمه آهسته من		زخم بر تار تو اندرخور خود چون رانم
چون دلم برنجهد زان بت برجسته من		چون تنم جان نشود زان ابدی آب حیات
یک زمانی سخن پخته به نبشته من		هله ای طیف خیالش بنشین و بشنو
ای به شب‌ها و سحرها به دعا جسته من		چون مه چارده شب را تو برآرای به حسن
هیچ دیدی تو صفی چون صف اشکسته من		چند صف‌ها بشکستی و بدیدی همه را
هوس و رغبت او بین تو به گلدسته من		لاله زار و چمن ار چه که همه ملک وی است
که حریص آمد بر گفتن پیوسته من		لب ببند و قصص عشق به گوش او گوی

رندی از حلقه ما گشت در این کوی نهان		بشنو از بوالهوسان قصه میر عسسان
شب و روز از طلبش هر طرفی جامه دران		مدتی هست که ما در طلبش سوخته‌ایم
جامه پرخون شده او است ببینید نشان		هم در این کوی کسی یافت ز ناگه اثرش
خون چو تازه است بدانید که هست آن فلان		خون عشاق کهن خود نشود تازه بود
خون عشاق ابد تازه بجوشد ز روان		همه خون‌ها چو شود کهنه سیه گردد و خشک
خون عشاق نخفته‌ست و نخسبد به جهان		تو مگو دفع که این دعوی خون کهن است
نرگس توست که ساقی است دهد رطل گران		غمزه توست که خونی است در این گوشه و بس
قصد جان‌ها کند آن سخت دل سخته کمان		غمزه توست که مست آید و دل‌ها دزدد
یا چو او شد ز میانه تو درآیی به میان		داد آن است که آن گمشده را بازدهی
شکر کن شو تو گدازان چو شکر با شکران		گر ز میر شکران داد بیابی ای دل
خدمت از جان چنین کشته به تبریز رسان		گر چنان کشته شوی زنده جاوید شوی

اینک آن پردگیانی که خرد چادرشان		اینک آن انجم روشن که فلک چاکرشان
همچو خورشید به هر خانه فتد لشکرشان		همچو اندیشه به هر سینه بود مسکنشان
در نظر هیچ نگنجد نظر دیگرشان		نظر اولشان زنده کند عالم را
بوده‌ام نعره زنان رقص کنان بر درشان		ای بسا شب که من از آتششان همچو سپند
بو گرفته‌ست دل و جان من از عنبرشان		گر تو بو می نبری بوی کن اجزای مرا
سر بنه تا برسد بر تو دماغ ترشان		ور تو بس خشک دماغی به تو بو می نرسد
مه نبات و حیوان و مه زمین مادرشان		خود چه باشد تر و خشک حیوانی و نبات
چه قدر خورد تواند مگس از شکرشان		همه عالم به یکی قطره دریا غرقند

چه خیالات دگر مست درآید به میان		چون خیال تو درآید به دلم رقص کنان
وان خیال چو مه تو به میان چرخ زنان		گرد بر گرد خیالش همه در رقص شوند
همچو آیینه ز خورشید برآید لمعان		هر خیالی که در آن دم به تو آسیب زند
از زبانم به دلم آید و از دل به زبان		سخنم مست شود از صفتی و صد بار
همه بر همدگر افتاده و در هم نگران		سخنم مست و دلم مست و خیالات تو مست
آن خیالات به هم درشکند او ز فغان		همه بر همدگر از بس که بمالند دهن
همه چون برگ گلاب و دل من همچو دکان		همه چون دانه انگور و دلم چون چرش است
تا مفرح شود آن را که بود دیده جان		ز صلاح دل و دین زر برم و زر کوبم

ساکنان را همه سرگشته تواند دیدن		هر که را گشت سر از غایت برگردیدن
بر دو چشم کژ او فرض بود خندیدن		هر کی از ضعف خود اندر رخ مردان نگرد
تلخ گردد دهنش گاه شکر خاییدن		هر کی صفرا شودش غالب از شیرینی
در براق احدی دید کسی لنگیدن		عقل میدانی او خود خر لنگ افتاده است
چون چنینی تو روا نیست تو را جنبیدن		ای کسی کز حدثان در حدثی افتادی
وانگهان بر قدمش نیمچه‌ای ببریدن		باید اول ز حدث سوی قدم پیوستن
گوهری دزد از آن خانه گه دزدیدن		خانه شاه بزن نقب اگر نقب زنی
کورموشی چو ندارد نظر بگزیدن		من علامات گهر گفتم لیکن چه کنم
لیک کو گوش که داند سخنت بشنیدن		شمس تبریز سخن‌های تو می بخشد چشم

به خدا که ز تو آموخت کمر بندیدن		به خدا گل ز تو آموخت شکر خندیدن
ور نه دیدی ز چه بودیش به سر گردیدن		به خدا چرخ همان دید که من دیدستم
گفت خوردم دم او شرط بود نالیدن		گفتم ای نی تو چنین زار چرا می نالی
گفت کاهش دهدم فایده بالیدن		گفتم ای ماه نو این جمله گداز تو ز چیست
از پی خرج بود مکسبه‌ها ورزیدن		فایده زفت شدن در کمی و کاستن است
چونک آن یافت نخواهد پر و دریازیدن		پر پروانه پی درک تف شمع بود
پس نباید ز بلا گریه و درچغزیدن		در فنا جلوه شود فایده هستی‌ها
چون هنر در کمیت خواهد افزاییدن		پس خمش باش همی‌خور ز کمان‌هاش خدنگ

جان پی پاره بگیر و جگرم پاره مکن		مکن ای دوست ز جور این دلم آواره مکن
جان و سر قصد سر این دل غمخواره مکن		مر تو را عاشق دل داده و غمخوار بسی است
جز تو ار چاره گری هست مرا چاره مکن		نظر رحم بکن بر من و بیچارگیم
دل خود بر دل چون شیشه من خاره مکن		پیش آتشکده عشق تو دل شیشه گر است
هر دمم دم ده بی‌باک ستمکاره مکن		هر دمی هجر ستمکار تو دم می دهدم
در کنارش کش و وابسته گهواره مکن		تن پربند چو گهواره و دل چون طفل است
همچو شب جان مرا بند هر استاره مکن		پیش خورشید رخت جان مرا رقصان دار
سر من در سر این عالم غداره مکن		ز دغل عالم غدار دو صد سر دارد
مر مرا بسته این جادوی سحاره مکن		صد چو هاروت و چو ماروت ز سحرش بسته‌ست
هین مرا تشنه این خاین خماره مکن		خمر یک روزه این نفس خمار ابد است
ز آنچ یک باره شدم مات تو ده باره مکن		لعب اول چو مرا بست میفزا بازی
تو دگر یاری این کافر عیاره مکن		جمله عیاری ناسوت ز لاهوت تو است

مرگ بر من شده بی‌تو مثل شهد و لبن		ای ز هجران تو مردن طرب و راحت من
تا جدا گردد آن جان نزارش ز بدن		می تپد ماهی بی‌آب بر آن ریگ خشن
شکر خشک بر ایشان بتر از گور و کفن		آب تلخی شده بر جانوران آب حیات
چند پیغامبر بگریست پی حب وطن		نیست بازی کشش جزو به اصل کل خویش
دایه خواهد چه ستنبول مر او را چه یمن		کودکی کو نشناسد وطن و مولد خویش
حیوان خاک پرستد مثل سرو و سمن		شد چراگاه ستاره سوی مرعای فلک
نتوان در شکم آب فروبست دهن		من از این ناله اگر چه که دهان می بندم
بحریان را هله این باشد معهوده و فن		نفس چغز ز آب است نه از باد هوا
دمشان جمله ز نوری است ظلامات شکن		عارفانی که نهانند در آن قلزم نور
شکند کوه چو آگه شود از رب منن		قلم و لوح چو این جا برسیدیم شکست

که دمم بی‌دم تو چون اجل آمد بر من		دم ده و عشوه ده ای دلبر سیمین بر من
سر به گردون رسدم چونک بخاری سر من		دل چو دریا شودم چون گهرت درتابد
بدرخشد ز شرارش رخ همچون زر من		خنک آن دم که بیاری سوی من باده لعل
در خرابی است عمارت شدن مخبر من		زان خرابم که ز اوقاف خرابات توام
زود انگشت برآرد خرد کافر من		شاهد جان چو شهادت ز درون عرضه کند
از همه تشنه ترم من بده آن ساغر من		پیش از آنک به حریفان دهی ای ساقی جمع
گوییم خیز نظر کن به سوی منظر من		بنده امر توام خاصه در آن امر که تو
تا که افروخته ماند ابدا اخگر من		هین برافروز دلم را تو به نار موسی
که ز جوی تو بود رونق شعر تر من		من خمش کردم و در جوی تو افکندم خویش

آنچ ممکن نبود در کف او امکان بین		تو سبب سازی و دانایی آن سلطان بین
پیش نور رخ او اختر را پنهان بین		آهن اندر کف او نرمتر از مومی بین
صورت چرخ بدیدی هله اکنون جان بین		نم اندیشه بیا قلزم اندیشه نگر
رو به بازار غمش جان چو علف ارزان بین		جان بنفروختی ای خر به چنین مشتریی
اندکی گرم شو و جنبش را آسان بین		هر کی بفسرد بر او سخت نماید حرکت
بفشان خویش ز فکر و لمع برهان بین		خشک کردی تو دماغ از طلب بحث و دلیل
هله میزان بگذار و زر بی‌میزان بین		هست میزان معینت و بدان می‌سنجی
می جان نوش و از آن پس همه را میدان بین		نفسی موضع تنگ و نفسی جای فراخ
چونک سرسبز شدی جمله گل و ریحان بین		سحر کرده‌ست تو را دیو همی‌خوان قل اعوذ
اتحادی عجبی در عرض و ابدان بین		چون تو سرسبز شدی سبز شود جمله جهان
چرخ را بنگر و همچون سر خود گردان بین		چون دمی چرخ زنی و سر تو برگردد
چونک نو شد صفتت آن صفت از ارکان بین		ز آنک تو جزو جهانی مثل کل باشی
چند مغرور لباسی بدن انسان بین		همه ارکان چو لباس آمد و صنعش چو بدن
پرده بردار و درآ شعشعه ایمان بین		روی ایمان تو در آیینه اعمال ببین
ور تو عباس زمانی بنشین احسان بین		گر تو عاشق شده‌ای حسن بجو احسان نی
چونک دریاش بجوشد در بی‌پایان بین		لابه کردم شه خود را پس از این او گوید

وقت آن شد که درآییم خرامان به چمن		همه خوردند و بخفتند و تهی گشت وطن
ببریم از گل تر چند سخن سوی سمن		دامن سیب کشانیم سوی شفتالو
تا برآیند شهیدان نباتی ز کفن		نوبهاران چون مسیحی است فسون می‌خواند
جان به بوسه نرسد مست شد از بوی دهن		آن بتان چون جهت شکر دهان بگشادند
که چراغی است نهان گشته در این زیر لگن		تاب رخسار گل و لاله خبر می‌دهدم
لرزه برگ ز باد و دلم از خوب ختن		برگ می‌لرزد و بر شاخ دلم می‌لرزد
تا بیاموخت به طفلان چمن خلق حسن		دست دستان صبا لخلخه را شورانید
دست بازی نگر آن سان که کند شوهر و زن		باد روح قدس افتاد و درختان مریم
برفشانید نثار گهر و در عدن		ابر چون دید که در زیر تتق خوبانند
وقت آن شد که به یعقوب رسد پیراهن		چون گل سرخ گریبان ز طرب بدرانید
بوی یزدان به محمد رسد از سوی یمن		چون عقیق یمنی لب دلبر خندید
جز بر آن زلف پراکنده آن شاه زمن		چند گفتیم پراکنده دل آرام نیافت

برکش آن تیغ چو پولاد و بزن بر سرشان		شیرمردا تو چه ترسی ز سگ لاغرشان
همه دیوند که ابلیس بود مهترشان		چون ملک ساخته خود را به پر و بال دروغ
هین چرا غره شدستی تو به سیم و زرشان		همه قلبند و سیه چون بزنی بر سر سنگ

اندرآ در حلقه دیوانگان		چه نشستی دور چون بیگانگان
جان چه باشد این هوس و آن گاه جان		شرم چه بود عاشقی و آن گاه شرم
رو بخر کان رایگان است رایگان		می‌فروشد او به جانی بوسه‌ای
آمد اندر خانه همسایگان		آنک عشقش خانه‌ها برهم زده‌ست
سر فروکرده‌ست آن مه ز آسمان		کف برآورده‌ست این دریا ز عشق
خواب ما را بین چو وصلت بی‌نشان		ای ببسته خواب‌ها امشب بیا
شاه ما مر بندگان را پاسبان		هر شهی را بندگانش حارسند
در میان جان ما دامن کشان		شاه ما از خواب و بیداری برون
مشعله در دست یا رب کیست آن		اندر این شب می‌نماید صورتی
یاد آمد پیل را هندوستان		خواب جست و شورش افزودن گرفت
تیر تقدیر خدا جست از کمان		آتش عشق خدا بالا گرفت
سر زد و همچون درختی شد عیان		دانه‌ای کان در زمین غیب بود
آتش و برق شگرف بی‌امان		برق جست و آتشی زد در درخت
می‌شکفت از برق و آتش گلستان		سبزتر می‌شد ز آتش آن درخت
آب دارد این درختان را زبان		این درختان سبز از آتش شوند
او شود پیدا چو تو گردی نهان		تا تویی پیدا نهان گردد درخت
هم طراوت هم نما هم باغبان		شمس تبریز است باغ عشق را

بردمد لاله و بنفشه و یاسمن		هر کجا که پا نهی ای جان من
بازگردد یا کبوتر یا زغن		پاره گل برکنی بر وی دمی
ز آب دست تو شود زرین لگن		در تغاری دست شویی آن تغار
بوالفتوحی سر برآرد از کفن		بر سر گوری بخوانی فاتحه
چنگلش چنگی شود با تن تنن		دامنت بر چنگل خاری زند
جان پذیرد عقل یابد زان شکن		هر بتی را که شکستی ای خلیل
سعد اکبر گشت و وارست از محن		تا مه تو تافت بر بداختری
همچو آدم زاده‌ای بی‌مرد و زن		هر دمی از صحن سینه برجهد
پر شوند آدمچگان اندر زمن		وآنگه از پهلوی او وز پشت او
لب ببستم تا گشایی تو دهن		خواستم گفتن بر این پنجاه بیت

گنج می‌بخشد به هر دم رایگان		شاه ما باری برای کاهلان
گنج بی‌رنج است و سود بی‌زیان		الصلا یاران به سوی تخت شاه
نور و رحمت تا به هفتم آسمان		چشم دل داند چه دید از کحل او
بر مثال هفت پایه نردبان		خود چه باشد پیش او هفت آسمان
وی به معنی تو جهان اندر جهان		ای به صورت خردتر از ذره‌ای
صد هزاران صف شکسته زین کمان		ای خمیده چون کمان از غم ببین
وآنگه اندر کنج چشمت صد نشان		در نشان جویی تو گشته چارچشم
می‌برندت تا به حضرت کشکشان		هر نشانی چون رقیب نیکخواه

ای ربوده عقل‌های مردمان		می بده ای ساقی آخرزمان
ای می تو نردبان آسمان		خاکیان زین باده بر گردون زدند
وارهان جان را ز زندان غمان		بشکن از باده در زندان غم
جان معلق می‌زند بر ریسمان		تن به سان ریسمان بگداخته
گرگ ماند و گوسفند و ترکمان		ترک ساقی گشت در ده کس نماند
دل گرفته خوش بغل‌های گمان		چون رسید این جا گمانم مست شد

بانگ نای و سبزه و آب روان		نک بهاران شد صلا ای لولیان
لولیان را کی پذیرد خان و مان		لولیان از شهر تن بیرون شوید
حسرتی بنهیم در جان جهان		دیگران بردند حسرت زین جهان
هرچ او کرده‌ست با آن دیگران		با جهان بی‌وفا ما آن کنیم
امتحان او بیابد امتحان		تا حریف خود ببیند او یکی
او به جان جوید جفای نیکوان		نی غلط گفتم جهان چون عاشق است
ای مسلمان جان که را دارد زیان		جان عاشق زنده از جور و جفاست
کس نجوید راه صحرا را دهان		راه صحرا را فروبست این سخن
با لب بسته گشاد بی‌کران		تو بگو دارد دهان تنگ یار
او نه صحرا داند و نی آشیان		هر که بر وی آن لبان صحرا نشد
او چه بیند از زمین و آسمان		هر که بر وی زان قمر نوری نتافت
عیش بیند زان سوی کون و مکان		هر کسی را کاین غزل صحرا شود

و آنچ اندر فهم ناید فهم کن		بشنو از دل نکته‌های بی‌سخن
کو بسوزد پرده را از بیخ و بن		در دل چون سنگ مردم آتشی است
قصه‌های خضر و علم من لدن		چون بسوزد پرده دریابد تمام
صورت نو نو از آن عشق کهن		در میان جان و دل پیدا شود
کان زر بین چون بخوانی لم یکن		چون بخوانی والضحی خورشید بین

کس تویی دیگر کسان را برشکن		جان جان‌هایی تو جان را برشکن
سنگ بستان باقیان را برشکن		گوهر باقی درآ در دیده‌ها
اختران آسمان را برشکن		ز آسمان حق بتاب ای آفتاب
سینه‌های عیب دان را برشکن		غیب دان کن سینه‌های خلق را
بی‌نشانی هر نشان را برشکن		بانشان از بی‌نشان پرده شده
بارنامه پاسبان را برشکن		روز مطلق کن شب تاریک را
شمع جان و شمعدان را برشکن		شمس تبریز آفتابی آفتاب

وی کشیده خویش بی‌جرمی ز من		ای دلارام من و ای دل شکن
ز آنک تو شمعی و جان و دل لگن		از نظر رفتی ز دل بیرون نه‌ای
هیچ کس دیده‌ست یک جان در دو تن		جان من جان تو جانت جان من
بی‌نظیرم کرده‌ای اندر دو فن		زندگی‌ام وصل تو مرگم فراق
بی‌وصالش جان نیابی جان مکن		بس بجستم آب حیوان خضر گفت
ور بگردد بایدش گردن زدن		غم نیارد گرد غمگین تو گشت
جان ادیم و تو سهیل اندر یمن		جان‌ها زان گرد تو گرددهمی
یا صغیر السن یا رطب البدن		بهر تو گفته‌ست منصور حلاج
یا قریب العهد من شرب اللبن		شیر مست شهد تو گشت و بگفت
فکرت و غم هست کار بوالحسن		پیش مستان تو غم را راه نیست
چاره‌اش نبود ز فکر چون رسن		هر کی در چاه طبیعت مانده است
چون یقینی یافت کاسد گشت ظن		چونک برپرید کاسد گشت حبل
تا به گفت و گو نباشی مرتهن		همزبان بی‌زبانان شو دلا

وز شراب عشق دل را دام کن		ساقیا برخیز و می در جام کن
خویشتن را لاابالی نام کن		نام رندی را بکن بر خود درست
مرکب بی‌مرکبی را رام کن		چرخ گردنده تو را چون رام شد
خاک تیره بر سر ایام کن		آتش بی‌باکی اندر چرخ زن
خدمت کاووس و آذرنام کن		مذهب زناربندان پیشه گیر

بند گردد پیش او گفتار من		راز چون با من نگوید یار من
با تو می‌گوید دل هشیار من		عذر می‌گوید که یعنی خامشم
سر خود می‌گوید و اسرار من		با کسی دیگر زبان گردد همه
این دل ترسان بدپندار من		در گمان افتد دلم زین واقعه
دل ندارد صبر از دلدار من		گر بگوید ور نگوید راز من

گشتم از خوبی او بی‌هوش من		فقر را در خواب دیدم دوش من
تا سحرگه بوده‌ام مدهوش من		از جمال و از کمال لطف فقر
تا ز رنگش گشتم اطلس پوش من		فقر را دیدم مثال کان لعل
بس شنیدم بانگ نوشانوش من		بس شنیدم های و هوی عاشقان
حلقه او دیدم اندر گوش من		حلقه‌ای دیدم همه سرمست فقر
بس بدیدم نقش جان در روش من		بس بدیدم نقش‌ها در نور فقر
چون بدیدم بحر را در جوش من		از میان جان ما صد جوش خاست
ای غلام همچنان چاووش من		صد هزاران نعره می‌زد آسمان

هیچ دیدستی دو جان در یک بدن		جان من جان تو جانت جان من
جان طلب کن جان و لاف تن مزن		ای تن ار بی‌او به صد جان زنده‌ای
ز آنک از این جانی نیاید جان مکن		دل از این جان برکن و بر وی بنه
شرح جان ای جان نیاید در دهن		از قل الروح امر ربی فهم شد

هر دو دستت را بشو از جان و تن		آمد آمد در میان خوب ختن
هرچ بینی غیر من گردن بزن		داد شمشیری به دست عشق و گفت
هر که باشد خوب و زشت و مرد و زن		اندر آب انداز الا نوح را
هر که در پستی است در دریا فکن		هر که او اندر دل نوح است رست

پر نداری نیت صحرا مکن		مرغ خانه با هما پر وا مکن
وز مری تو خویش را رسوا مکن		چون سمندر در دل آتش مرو
تو ندانی فعل آتش‌ها مکن		درزیا آهنگری کار تو نیست
ور نه بی‌تعلیم تو آن را مکن		اول از آهنگران تعلیم گیر
قصد موج و غره دریا مکن		چون نه‌ای بحری تو بحر اندرمشو
دست خود را تو ز کشتی وا مکن		ور کنی پس گوشه کشتی بگیر
تکیه تو بر پنجه و بر پا مکن		گر بیفتی هم در آتش کشتی بیفت
ور نه قصد گنبد خضرا مکن		چرخ خواهی صحبت عیسی گزین
بی‌معانی ترک این اسما مکن		میوه خامی مقیم شاخ باش
تو مقام خویش جز آن جا مکن		شمس تبریزی مقیم حضرت است

و آنچ من کردم تو جانا آن مکن		ای ببرده دل تو قصد جان مکن
درد خود مفرستم و درمان مکن		بنگر اندر درد من گر صاف نیست
یک سر مویی ز کفر ایمان مکن		داد ایمان داد زلف کافرت
هم بر آن عادت بر او احسان مکن		عادت خوبان جفا باشد جفا
در جفا آهسته‌تر چندان مکن		گر چه دل بر مرگ خود بنهاده‌ایم
پرده پوش و مرگ را خندان مکن		عیش ما را مرگ باشد پرده دار
یوسفی را هرزه در زندان مکن		ای زلیخا فتنه عشق از تو است
وعده‌ها اندر سر رندان مکن		چون سر رندان نداری وقت عیش
عیش‌ها بر کوری ایشان مکن		نور چشم عاشقان آخر تویی
از حریصی نقد او در کان مکن		نقدکی را از یکی مفلس مبر
راه خود را پر ز رهبانان مکن		شب روان را همچو استاره مسوز
تا ابد تو روی با جانان مکن		شمس تبریزی یکی رویی نمای

سرخوشان عشق را نالان مکن		ای خدا این وصل را هجران مکن
قصد این مستان و این بستان مکن		باغ جان را تازه و سرسبز دار
خلق را مسکین و سرگردان مکن		چون خزان بر شاخ و برگ دل مزن
شاخ مشکن مرغ را پران مکن		بر درختی کشیان مرغ توست
دشمنان را کور کن شادان مکن		جمع و شمع خویش را برهم مزن
آنچ می‌خواهد دل ایشان مکن		گر چه دزدان خصم روز روشنند
کعبه اومید را ویران مکن		کعبه اقبال این حلقه است و بس
خیمه توست آخر ای سلطان مکن		این طناب خیمه را برهم مزن
هرچ خواهی کن ولیکن آن مکن		نیست در عالم ز هجران تلختر

رخت بربند و برس در کاروان		صبحدم شد زود برخیز ای جوان
در زیانی در زیانی در زیان		کاروان رفت و تو غافل خفته‌ای
تا تر و تازه بمانی جاودان		عمر را ضایع مکن در معصیت
تا ز جیبت سر برآرد حوریان		نفس شومت را بکش کان دیو توست
پای نه بر بام هفتم آسمان		چون بکشتی نفس شومت را یقین
پهلوانی پهلوانی پهلوان		چون نماز و روزه‌ات مقبول شد
کبر کم کن در سماع عاشقان		پاک باش و خاک این درگاه باش
حشر گردی در قیامت با سگان		گر سماع عاشقان را منکری
نعره زن کالحمد لک یا مستعان		گر غلام شمس تبریزی شدی

هوشیاری در میان مستیان		ای زیان و ای زیان و ای زیان
ور بیاید مست گیر اندرکشان		گر بیاید هوشیاری راه نیست
نان پرستی رو که این جا نیست نان		گر خماری باده خواهی اندرآ
کی درآید در میان این بتان		آنک او نان را بت خود کرده است
تا نبیند رویشان آن قلتبان		ور درآید چادر اندر رو کشند
سیم نستانیم پیدا و نهان		سیمبر خواهیم و زیبا همچو خویش
روسپی باشد نه حوران جنان		آنک او خوبی به سیم و زر فروخت
گر چه گنجی درنگنجی در جهان		تا نگردی پاک دل چون جبرئیل
مشک مشک آورده از اشک روان		چشم خود را شسته عارف بیست سال
اولا بربند از گفتن دهان		معتمد شو تا درآیی در حرم
چون شوی بسته دهان و رازدان		شمس تبریزی گشاید راه شرق

رو خراج از گل بستان بستان		رو قرار از دل مستان بستان
گرو گل ز گلستان بستان		کله مه ز سر مه برگیر
آن توست آن هله بستان بستان		سخن جان رهی گفتی دوش
گل تازه به زمستان بستان		ای که در باغ رخش ره بردی
طفل عشقی سر پستان بستان		ای که از ناز شهان می‌ترسی
دل خود از دل سستان بستان		دل قوی دار چو دلبر خواهی
مهره را از کف چستان بستان		چابک و چست رو اندر ره عشق

بجز از لطف و مراعات مکن		مات خود را صنما مات مکن
عفو کن هیچ مکافات مکن		خرده و بی‌ادبی‌ها که برفت
بنده را طعمه آفات مکن		وقت رحم است بکن کینه مکش
جز که پیوند و ملاقات مکن		به سر تو که جدایی مندیش
منزلش جز به سماوات مکن		خاک خود را به زمین برمگذار
آخرش جز که سعادات مکن		اولش جز به سوی خویش مکش
ترک تیمار و جرایات مکن		آنچ خو کرد ز لطفت برسان
پشت ما را به خرابات مکن		بنده اهل خرابات توایم
چونک گفتیم ممارات مکن		ما که باشیم که گوییم مکن

من نیم با تو دودل چون دگران		ای به انکار سوی ما نگران
ای تو سرمایه جمله شکران		سخن تلخ چه می‌اندیشی
که تویی دلبر پرخون جگران		بر دل سوخته‌ام آبی زن
چه زنی تیر سوی بی‌سپران		ز غمم همچو کمان تیر مزن
گفت من هم ز ویم جامه دران		با گل از تو گله‌ها می‌کردم
که منم بنده صاحب نظران		گفت نرگس که ز من پرس او را
ز آتش او ز کران تا به کران		که چو من جمله چمن سوخته‌اند
اندر این چرخ ز زیر و زبران		مه و خورشید ز عشق رخ او
چرخ خم داده از این بار گران		بحر در جوش از این آتش تیز
که شماریش ز بسته کمران		کوه بسته‌ست کمر خدمت را
که بگو حالت این بی‌صوران		بانگ ارواح به من می‌آید
چه خبر گویم با بی‌خبران		با کی گویم به جهان محرم کو
باطن بحر مقام گهران		ظاهر بحر بود جای خسان
کو بر این بحر بود ره گذران		ظاهر و باطن من خاک خسی
که ز پایان بردت تا به سران		غزل بی‌سر و بی‌پایان بین

بشکن شکر دل را مشکن		به شکرخنده ببردی دل من
به تو آمد پر و بالش بمکن		دل ما را که ز جا برکندی
رحم کن هر نفسش زخم مزن		بنگر تا به چه لطفش بردی
چه کند بی‌تو در این قالب تن		جانم اندر پی دل می‌آید
بی‌تو گل را نبود برگ چمن		بی‌تو دل را نبود برگ جهان
یا مگر نیست تو را بند دهن		هین چرا بند شکستی خاموش

وی امتان مقبل بر جان زنید بر جان		ای امتان باطل بر نان زنید بر نان
آن آدمی بود کو جوید عقیق و مرجان		حیوان علف کشاند غیر علف نداند
وین قسمتی است رفته در بارگاه سلطان		آن باغ‌ها بخفته وین باغ‌ها شکفته
جان‌هاست برپریده ره برده تا به جانان		جان‌هاست نارسیده در دام‌ها خزیده
چست و لطیف و موزون چون مه به برج میزان		جانی ز شرح افزون بالای چرخ گردون
کوتاه عمر و ناخوش همچون خیال شیطان		جانی دگر چو آتش تند و حرون و سرکش
سرمست نقل و جامی یا شهسوار میدان		ای خواجه تو کدامی یا پخته یا که خامی
اندر هوا به بالا می‌کرد رقص و جولان		روزی به سوی صحرا دیدم یکی معلا
سرسبز و سبزپوشی جانم بماند حیران		هر سو از او خروشی او ساکن و خموشی
تو نور نور نوری یا آفتاب تابان		گفتم که در چه شوری کز وهم خلق دوری
تا پاگشاده گشتم از چارمیخ ارکان		گفتا دلم تنگ شد تن نیز هم سبک شد
بسیار لابه کردم گفتا که نیست امکان		گفتم که ای امیرم شادت کنار گیرم
شاخی شکر سخا کن چه کم شود از آن کان		گفتم بیا وفا کن وین ناز را رها کن
نقشی همی‌نمایم از بهر درد و درمان		گفتا که من فنایم اندر کنار نایم
پنجه بهانه زاید از طبعت ای سخندان		گفتم تو را نباید خود دفع کم نیاید
طفلی و درست ابجد برگیر لوح و می‌خوان		گفتا ز سر یک تو باور کجا کنی تو
صد گونه دفع می‌ده می‌کش مرا به هجران		گفتم همین سیاست می‌کن حلال بادت
برخواند بر من از بر گشتم خراب و سکران		زود از زبان دیگر صد پاسخ چو شکر
تا که برون شد آن شه چون جان ز نقش انسان		بسیار اشک راندم تا دیر مست ماندم
داغی که از لذیذی ارزد هزار احسان		داغی بماند حاصل زان صحبت اندر این دل
خامش در زبان‌ها آن می نیاید آسان		فرمود مشکلاتی در وی عجب عظاتی

اکنون در آب وصلم با یار تا به گردن		گر چه بسی نشستم در نار تا به گردن
قانع نگشت از من دلدار تا به گردن		گفتم که تا به گردن در لطف‌هات غرقم
زیرا که راست ناید این کار تا به گردن		گفتا که سر قدم کن تا قعر عشق می‌رو
قانع شو ای دو دیده این بار تا به گردن		گفتم سر من ای جان نعلین توست لیکن
در خاک بود نه مه آن خار تا به گردن		گفتا تو کم ز خاری کز انتظار گل‌ها
در خون چو گل نشستم بسیار تا به گردن		گفتم که خار چه بود کز بهر گلستانت
کان جا همی‌کشیدی بیگار تا به گردن		گفتا به عشق رستی از عالم کشاکش
عار است هستی تو وین عار تا به گردن		رستی ز عالم اما از خویشتن نرستی
در دام خویش ماند عیار تا به گردن		عیاروار کم نه تو دام و حیله کم کن
ماندند چون سگ اندر مردار تا به گردن		دامی است دام دنیا کز وی شهان و شیران
بی‌عقل تا به کعب و هشیار تا به گردن		دامی است طرفه‌تر زین کز وی فتاده بینی
کز تاسه نبود آخر گفتار تا به گردن		بس کن ز گفتن آخر کان دم بود بریده

وی آهوی معانی آمد گه چریدن		ای مرغ آسمانی آمد گه پریدن
بگذر ز آفریده بنگر در آفریدن		ای عاشق جریده بر عاشقان گزیده
کو چون خیال داند در دیده‌ها دویدن		آمد تو را فتوحی روحی چگونه روحی
بی‌گوش سر شنیدن بی‌دیده ماه دیدن		این دم حکم بیاید تعلیم نو نماید
هم تخت و بخت دادن هم بنده پروریدن		داند سبل ببردن هم مرده زنده کردن
خود را اگر فروشد دانی عجب خریدن		آن یوسف معانی و آن گنج رایگانی
در پرده ساز کردن در پرده‌ها دویدن		کو مشتری واقف در دو دم مخالف
می‌بایدت چو گردون بر قطب خود تنیدن		ای عاشق موفق وی صادق مصدق
زیرا فراق صعب است خاصه ز حق بریدن		در بیخودی تو خود را می‌جوی تا بیابی
چون شسته شد توانی پستان دل مکیدن		لب را ز شیر شیطان می‌کوش تا بشویی
احسنت ای کشنده شاباش ای کشیدن		ای عشق آن جهانی ما را همی‌کشانی
ار نی به مرکز او نتوان به تک رسیدن		هم آفتاب داند از شرق رو نمودن
در کوه درفتادی چون بحر برطپیدن		خامش که شرح دل را گر راه گفت بودی
وآنگه از او بیابی صبح ابد دمیدن		تبریز شمس دین را هم ناگهان ببینی

گفتی خوشی تو بی‌ما زین طعنه‌ها گذر کن		گفتی مرا که چونی در روی ما نظر کن
کس بی‌تو خوش نباشد رو قصه دگر کن		گفتی مرا به خنده خوش باد روزگارت
آن کس که نیست عاشق گو قصه مختصر کن		گفتی ملول گشتم از عشق چند گویی
کنجی روم که یا رب این تیغ را سپر کن		در آتشم در آبم چون محرمی‌نیابم
حاجت بخواه از ما وز درد ما خبر کن		گستاخمان تو کردی گفتی تو روز اول
بگشا دو لب جهان را پردر و پرگهر کن		گفتی شدم پریشان از مفلسی یاران
بگشا دو دست رحمت بر گرد من کمر کن		گفتی کمر به خدمت بربند تو به حرمت

چشمی ز دل برآور در عین دل نظر کن		ای محو راه گشته از محو هم سفر کن
صد تیغ اگر ببینی هم دیده را سپر کن		دل آینه است چینی با دل چو همنشینی
در عین نیست هستی یک حمله دگر کن		دانم که برشکستی تو محو دل شدستی
ای شیر بیشه دل چنگال در جگر کن		تا بشکنی شکاری پهلوی چشمه ساری
با فتنه عظیمی تو دست در کمر کن		چون شد گرو گلیمی بهر در یتیمی
از ذره خاک بستان در دیده قمر کن		ماییم ذره ذره در آفتاب غره
ای پادشاه بینا ما را ز خود خبر کن		از ما نماند برجا جان از جنون و سودا
هر نقش را به خود کش وز خویش جانور کن		در عالم منقش ای عشق همچو آتش
مستند و می نخوردند آن سو یکی گذر کن		ای شاه هر چه مردند رندان سلام کردند
آن پر هست برکن وز عشق بال و پر کن		سیمرغ قاف خیزد در عشق شمس تبریز

از سوزنی چه ترسم و آن ذوالفقار با من		من از کی باک دارم خاصه که یار با من
کی غم خورد دل من و آن غمگسار با من		کی خشک لب بمانم کان جو مراست جویان
در من کجا رسد دی و آن نوبهار با من		تلخی چرا کشم من من غرق قند و حلوا
وز سگ چرا هراسم میر شکار با من		از تب چرا خروشم عیسی طبیب هوشم
چون شهرها نگیرم و آن شهریار با من		در بزم چون نیایم ساقیم می‌کشاند
این جا چه کار دارد رنج خمار با من		در خم خسروانی می بهر ماست جوشان
عذرم چه حاجت آید و آن خوش عذار با من		با چرخ اگر ستیزم ور بشکنم بریزم
اندر کنار بختم و آن خوش کنار با من		من غرق ملک و نعمت سرمست لطف و رحمت
خاموش کن وگر نی صحبت مدار با من		ای ناطقه معربد از گفت سیر گشتم

وآنگه مدام درده ما را مدام گردان		جانا نخست ما را مرد مدام گردان
هم تو بنا نهادی هم تو تمام گردان		از ما و خدمت ما چیزی نیاید ای جان
دارالملام ما را دارالسلام گردان		دارالسلام ما را دارالملام کردی
از فضل بی‌نهایت بر ما دو گام گردان		این راه بی‌نهایت گر دور و گر دراز است
ما را امیر گردان او را غلام گردان		ما را اسیر کردی اماره را امیری
انعام خاص خود را امروز عام گردان		انعام عام خود را کردی نصیب خاصان
خورشید فضل خود را بر جمله رام گردان		هر ذره را ز فضلت خورشیدییی دگر ده
و آن را که گوید آمین هم دوستکام گردان		در کام ما دعا را چون شهد و شیر خوش کن

کن شکر با شکوران تو فتنه را مشوران		ای دل ز شاه حوران یا قبله صبوران
من دست از او نشویم تو فتنه را مشوران		من مرد فتنه جویم من ترک این نگویم
من عاشق فلانم تو فتنه را مشوران		سرخیل بی‌دلانم استاد منبلانم
این هم نه‌ام فزونم تو فتنه را مشوران		از من مپرس چونم می‌بین که غرق خونم
سرمست آن صبوحم تو فتنه را مشوران		من رستمم و روحم طوفان قوم نوحم
تا این قدر بدانی تو فتنه را مشوران		تو نقش را نخوانی زیرا در این جهانی

مشنو کسی که گوید آن فتنه را مشوران		آن خوب را طلب کن اندر میان حوران
صد گون شکر بجوشد از تلخی صبوران		در دل چو نقش بندد جان از طرب بخندد
خارش چه افتد از وی در چشم‌های کوران		از پرتوی که افتد در چشم‌ها ز رویش

آورد بار دیگر یک یک ببسته گردن		امروز سرکشان را عشقت جلوه کردن
یک لحظه سجده کردن یک لحظه باده خوردن		رو رو تو در گلستان بنگر به گل پرستان
چون صوفیان جان را این است سر ستردن		نگذارد آن شکرخو بر ما ز ما یکی مو
می‌دانک همچنین است بر مرد جان سپردن		دندان تو چو شد سست بر جاش دیگری رست
می‌باش در شکنجه از خویش و درفشردن		ای خصم شمس تبریز ای دزد راه و منکر

با تو ز جان شیرین شیرینتر است مردن		چون جان تو می‌ستانی چون شکر است مردن
باغ است و آب حیوان گر آذر است مردن		بردار این طبق را زیرا خلیل حق را
زان سر کسی نمیرد نی زین سر است مردن		این سر نشان مردن و آن سر نشان زادن
مگریز اگر چه حالی شور و شر است مردن		بگذار جسم و جان شو رقصان بدان جهان شو
با قند وصل همچون حلواگر است مردن		والله به ذات پاکش نه چرخ گشت خاکش
وز کان چرا گریزیم کان زر است مردن		از جان چرا گریزیم جان است جان سپردن
چون این صدف شکستی چون گوهر است مردن		چون زین قفس برستی در گلشن است مسکن
چون جنت است رفتن چون کوثر است مردن		چون حق تو را بخواند سوی خودت کشاند
آیینه بربگوید خوش منظر است مردن		مرگ آینه‌ست و حسنت در آینه درآمد
ور کافری و تلخی هم کافر است مردن		گر مؤمنی و شیرین هم مؤمن است مرگت
ور نی در آن نمایش هم مضطر است مردن		گر یوسفی و خوبی آیینه‌ات چنان است
کز آب زندگانی کور و کر است مردن		خامش که خوش زبانی چون خضر جاودانی

ای سرفراز مردی مردانه بر سرش زن		از زنگ لشکر آمد بر قلب لشکرش زن
از آتش دل خود در خشک و در ترش زن		چون آتش آر حمله کو هیزم است جمله
آتش کن آب او را در در و گوهرش زن		گر بحر با تو کوشد در کین تو بجوشد
ای قاب قوس تیری بر پشت اسپرش زن		هر تیر کز تو پرد هفت آسمان بدرد
و آن کس که باسر آید تو زخم خنجرش زن		هر کس که بی‌سر آید تو دست بر سرش نه
خواهی که تازه گردد در حوض کوثرش زن		جانی که برفروزد در عشق تو بسوزد
بستان ز زهره چنگش بر جام و ساغرش زن		از لعل می فروشت سرمست کن جهان را
از جذب نور ایمان در جان کافرش زن		ای شمس حق تبریز هر کس که منکر آید

ترک من خراب شب گرد مبتلا کن		رو سر بنه به بالین تنها مرا رها کن
خواهی بیا ببخشا خواهی برو جفا کن		ماییم و موج سودا شب تا به روز تنها
بگزین ره سلامت ترک ره بلا کن		از من گریز تا تو هم در بلا نیفتی
بر آب دیده ما صد جای آسیا کن		ماییم و آب دیده در کنج غم خزیده
بکشد کسش نگوید تدبیر خونبها کن		خیره کشی است ما را دارد دلی چو خارا
ای زردروی عاشق تو صبر کن وفا کن		بر شاه خوبرویان واجب وفا نباشد
پس من چگونه گویم کاین درد را دوا کن		دردی است غیر مردن آن را دوا نباشد
با دست اشارتم کرد که عزم سوی ما کن		در خواب دوش پیری در کوی عشق دیدم
از برق این زمرد هی دفع اژدها کن		گر اژدهاست بر ره عشقی است چون زمرد
تاریخ بوعلی گو تنبیه بوالعلا کن		بس کن که بیخودم من ور تو هنرفزایی

تو اصل آفتابی چون آمدی سحر کن		روز است ای دو دیده در روزنم نظر کن
منگر به گاو و ماهی وز صد چنین گذر کن		بردار طالبان را وز هفت بحر بگذر
وین خانه کهن را بی‌زیر و بی‌زبر کن		پیدا بکن که پاکی از کون و پست و بالا
ماری است زهر دارد تو زهر او شکر کن		عالم فناست جمله در یک دمش بقا کن
هر جا که سنگ بینی از عکس خود گهر کن		هر سو که خشک بینی تو چشمه‌ای روان کن
او را به زخم سیلی اندر زمان به درکن		اندر قفای عاشق هر سو که خصم بینی
گر کورشان نخواهی در دیده شان نظر کن		تا چند عذر گویی کورند و می‌نبینند
فرما تو پردگی را کز پرده‌ها عبر کن		خواهی که پرده‌هاشان در دیده‌ها نباشد
بستم قبای عطلت هم چاره کمر کن		فرمان تو راست مطلق با جمع در میان نه
چون ماه نو نزارم رویم تو در قمر کن		ای آفتاب عرشی ای شمس حق تبریز

می‌سوخت و پر همی‌زد بر جا که همچنین کن		پروانه شد در آتش گفتا که همچنین کن
می‌گفت نرم نرمک با ما که همچنین کن		شمع و فتیله بسته با گردن شکسته
در تف و تاب داده خود را که همچنین کن		مومی که می‌گدازد با سوز می بسازد
سودت ندارد آن‌ها الا که همچنین کن		گر سیم و زر فشانی در سود این جهانی
وز رشک تلخ گشته دریا که همچنین کن		دامان پر ز گوهر کرد و نشست بر سر
بر کوه قاف رفته عنقا که همچنین کن		از نیک و بد بریده وز دام‌ها پریده
با خار صبر کرده گل‌ها که همچنین کن		رخساره پاک کرده دراعه چاک کرده
بر مغزها دویده صهبا که همچنین کن		صد ننگ و نام هشته با عقل خصم گشته
لب بر لبش نهاده سرنا که همچنین کن		خالی شده‌ست و ساده نه چشم برگشاده
گفته به کودکانش بابا که همچنین کن		چل سال چشم آدم در عذر داشت ماتم
خامش شده‌ست و گریان خارا که همچنین کن		خاموش باش و صابر عبرت بگیر آخر
پر کرده از جلالت صحرا که همچنین کن		تبریز شمس دین را بین کز ضیای جانی

ای زلف شب مثالش در نیم شب سحر کن		ای سنگ دل تو جان را دریای پرگهر کن
نی‌های بی‌زبان را زان شهد پرشکر کن		چنگی که زد دل و جان در عشق بانوا کن
یک دامنی از آن در در کار کور و کر کن		چون صد هزار در در سمع و بصر تو داری
از بهر اهل دل را یک قلیه جگر کن		از خون آن جگرها که بوی عشق دارد
ای چاره ساز جان‌ها یک شیوه دگر کن		بس شیوه‌ها که کردند جان‌ها و ره نبردند
ای تو همای دولت پر برفشان سفر کن		مرغان آب و گل را پرها به گل فروشد
و اندر بر چو سیمش تو کار دل چو زر کن		چون دیو ره بپیما تا بینی آن پری را
با خوی تند آن مه زنهار سر به سر کن		هر چت اشارت آید چون و چرا رها کن
در پیش آن سلیمان بر هر رهی حشر کن		پای ملخ که جان است چون مور پیش او بر
بگذار آب تلخش تو زیر او زبر کن		آبی است تلخ دریا در زیر گنج گوهر
ور ز آنک مهره خواهی از زهر او گذر کن		ماری است مهره دارد زان سوی زهر در سر
خواهی تو عیش باقی در ظل آن شجر کن		خواهی درخت طوبی نک شمس حق تبریز

گر دی نکرد سرما سرمای هر دو بر من		دیدی چه گفت بهمن هیزم بنه چو خرمن
هیزم دریغت آید هیزم به است یا تن		سرما چو گشت سرکش هیزم بنه در آتش
درسوز نقش‌ها را ای جان پاکدامن		نقش فناست هیزم عشق خداست آتش
مانند بت پرستان دور از بهار و مؤمن		تا نقش را نسوزی جانت فسرده باشد
چون زاده خلیلی آتش تو راست مسکن		در عشق همچو آتش چون نقره باش دلخوش
لاله و گل و شکوفه ریحان و بید و سوسن		آتش به امر یزدان گردد به پیش مردان
سوزش در او نماند ماند چو ماه روشن		مؤمن فسون بداند بر آتشش بخواند
در آتشی که آهن گردد از او چو سوزن		شاباش ای فسونی کافتد از او سکونی
کو را همی‌نماید آتش به شکل روزن		پروانه زان زند خود بر آتش موقد
در گلفشان نپوشد کس خویش را به جوشن		تیر و سنان به حمزه چون گلفشان نماید
بر فرق آب موسی بنشسته همچو روغن		فرعون همچو دوغی در آب غرقه گشته
پالان کشند و سرگین اسبان کند و کودن		اسپان اختیاری حمال شهریاری
طاحون ز آب گردد نه از لکلک مقنن		چو لک لک است منطق بر آسیای معنی
در آسیا درافتد گردد خوش و مطحن		زان لکلک ای برادر گندم ز دلو بجهد
در آسیا درافتی یعنی رهی مبین		وز لکلک بیان تو از دلو حرص و غفلت
از شمس دین زرین تبریز همچو معدن		من گرم می‌شوم جان اما ز گفت و گو نی

زان حلقه‌های زلف دلم را کمند کن		جانا بیار باده و بختم بلند کن
آتش بیار و چاره مشتی سپند کن		مجلس خوش است و ما و حریفان همه خوشیم
در بیخودی سزای دل خودپسند کن		زان جام بی‌دریغ در اندیشه‌ها بریز
آن را که هوشیار بیابی گزند کن		ای غم برو برو بر مستانت کار نیست
آن کو نشد مسلم او را نژند کن		مستان مسلمند ز اندیشه‌ها و غم
بر گربه اسیر هوا ریش خند کن		ای جان مست مجلس ابرار یشربون
از مرگ وارهان همه را سودمند کن		ریش همه به دست اجل بین و رحم کن
با شیرگیر مست مگو ترک پند کن		عزم سفر کن ای مه و بر گاو نه تو رخت
ما را سوار اشقر و پشت سمند کن		در چشم ما نگر اثر بیخودی ببین
با او حساب دفتر هفتاد و اند کن		یک رگ اگر در این تن ما هوشیار هست
وی عشق ترک تاز سفر سوی جند کن		ای طبع روسیاه سوی هند بازرو
و آن جا که باده خوردی آن جا فکند کن		آن جا که مست گشتی بنشین مقیم شو
آن گاه سر در آخر این گوسفند کن		در مطبخ خدا اگرت قوت روح نیست
دل را حریف صیقل آیینه رند کن		خواهی که شاهدان فلک جلوه گر شوند
بی‌لب حدیث عالم بی‌چون و چند کن		ای دل خموش کن همه بی‌حرف گو سخن

دل را مپوش پرده دل را تو دل مکن		تو آب روشنی تو در این آب گل مکن
دل را و خویش را ز عزیزان خجل مکن		پاکان به گرد در به تماشا نشسته‌اند
ور جمله جان نگردی دل را بحل مکن		دل نعره می‌زند که بکش خویش را ز عشق
زین‌ها که می‌کنی نشود زر بهل مکن		مس را که زر کنند یکی علم دیگر است
سی سال دور باشد سی را چهل مکن		دوری بگشت این تن کز دل بگشته‌ای
این سرمه نیست دیده از آن مکتحل مکن		چیزی که زیر هاون افلاک سوده شد
بی‌گاه گشت روز تو خود مشتغل مکن		هنگامه‌هاست در ره هر جا مه‌ای است رو

آمد بهار خرم و گشتند همنشین		مستی و عاشقی و جوانی و جنس این
یعنی مخیلات مصورشده ببین		صورت نداشتند مصور شدند خوش
در دیده اندرآید صورت شود یقین		دهلیز دیده است دل آنچ به دل رسید
دل‌ها همی‌نمایند آن دلبران چین		تبلی السرایر است و قیامت میان باغ
تا کی نهان بود دل تو در میان طین		یعنی تو نیز دل بنما گر دلیت هست
در نوبهار گوید ایاک نستعین		ایاک نعبد است زمستان دعای باغ
بگشا در طرب مگذارم دگر حزین		ایاک نعبد آنک به دریوزه آمدم
اشکسته می‌شوم نگهم دار ای معین		ایاک نستعین که ز پری میوه‌ها
نرگس چه خیره می‌نگرد سوی یاسمین		هر لحظه لاله گوید با گل که ای عجب
گوید سمن فسوس مکن بر کس ای لسین		سوسن زبان برون کند افسوس می‌کند
نیلوفر است واقف تزویرش ای قرین		یکتا مزوری است بنفشه شده دوتا
اریاح بر یسارش و ریحانش در یمین		سر چپ و راست می‌فکند سنبل از خمار
غنچه نهان همی‌کند از چشم بد جبین		سبزه پیاده می‌دود اندر رکاب سرو
حیران که شاخ تر ز چه افشاند آستین		بید پیاده بر لب جو اندر آینه
وآنگه کند نثار درافشان واپسین		اول فشاندنی است که تا جمع آورد
مرغان چو مطربان بسرایند آفرین		در باغ مجلسی چو نهاد آفریدگار
مست است و عاشق گل از آن است خوش حنین		آن میر مطربان که ورا نام بلبل است
گوید بدان طرف که مکان نبود و مکین		گوید به کبک فاخته کآخر کجا بدیت
کی صید کرد از عدم آورد بر زمین		شاهین به باز گوید کاین صیدهای خوب
کاندر حجاب غیب کرامند و کاتبین		یک جوق گلرخان و دگر جوق نوخطان
نک می‌رسند لشکر خوبان از آن کمین		ما چند صورتیم یزک وار آمده
شیرین لبان رسند ز دریای انگبین		یوسف رخان رسند ز کنعان آن جهان
و آن نار دانه دانه و بی‌هیچ دانه بین		نک نامه شان رسید به خرما و نیشکر
مغز ترنج نیز معطر شد و ثمین		ای وادیی که سیب در او رنگ و بوی یافت
دیر آ و پخته آ که تویی فتنه‌ای مهین		انگور دیر آمد زیرا پیاده بود
وی چنگ درزده تو به حبل الله متین		ای آخرین سابق و ای ختم میوه‌ها
چون عقل کز وی است شر و خیر و کفر و دین		شیرینیت عجایب و تلخیت خود مپرس
تلخی بلای توست چو خار ترنگبین		اندر بلا چو شکر و اندر رخا نبات
ای دست تو دراز و زمانه تو را رهین		ای عارف معارف و ای واصل اصول
در نی دریچه نی که تو جانی و من جنین		از دست توست خربزه در خانه‌ای نهان
آن نیم کوزه کی رهد از چشمه معین		از تو کدو گریخت رسن بازیی گرفت
گوشش اگر بدی بکشیدیش خوش طنین		چون گوش تو نداشت ببستند گردنش
زیرا نداشت گوش به پیغام مستبین		فی جیدها ببست خدا حبل من مسد
از حق شنو تو هر نفسی دعوت مبین		گوشی که نشنود ز خدا گوش خر بود
بی‌گوش چون کدو تو رسن بسته بر وتین		ای حلق تو ببسته تقاضای حلق و فرج
مردم ز راه گوش شود فربه و سمین		حلقه به گوش شه شو و حلق از رسن بخر
نقاش چین بگوید تو نقش‌ها مچین		باقیش برنویسد آن شهریار لوح
آن خسرو یگانه تبریز شمس دین		نقاش چین بگفتم آن روح محض را

برکنده‌ای به خشم دل از یار مهربان		می‌آیدم ز رنگ تو ای یار بوی آن
پشتم خم است و سینه کبودم چو آسمان		از آفتاب روی تو چون شکل خشم تافت
صد قامت چو تیر خمیده‌ست چون کمان		زان تیرهای غمزه خشمین که می‌زنی
جان ماندم ز غصه این یا دل و زبان		از پرسشم ز خشم لب لعل بسته‌ای
ای لطف واگرفته و بشکسته نردبان		لطف تو نردبان بده بر بام دولتی
ای هر دمی خیال تو صد جان جان جان		این لابه ام به ذات خدا نیست بهر جان
نقشی ز جان خون شده من دادمت نشان		یاد آر دلبرا که ز من خواستی شبی
در گردنم درافکن و سرمست می‌کشان		جانا به حق آن شب کان زلف جعد را
چوگان دو زلف و گوی دل و دشت لامکان		تا جان باسعادت غلطان همی‌رود
تا عرش نور گیرد و حیران شود جهان		کرسی عدل نه تو به تبریز شمس دین

ما را همی‌کشد به سوی خود کشان کشان		آن کیست ای خدای کز این دام خامشان
از جمع سرکشان به سوی جمع سرخوشان		ای آنک می‌کشی تو گریبان جان ما
ساقی باهشانی و آرام بی‌هشان		بگرفته گوش ما و بسوزیده هوش ما
شاگرد چشم تو نظر بی‌گنه کشان		بی‌دست می‌کشی تو و بی‌تیغ می‌کشی
این تشنه کشتگان را ز آن نزل می‌چشان		آب حیات نزل شهیدان عشق توست
شاخ امید را به نسیمی همی‌فشان		دل را گره گشای نسیم وصال توست
زان ساکنند زیر و زبر این مفتشان		خود حسن ساکن است و مقیم اندر آن وجود
مقصود ناطقان همه اصغای خامشان		مقصود ره روان همه دیدار ساکنان
چون آب آتش آمد الغوث ز آتشان		آتش در آب گشته نهان وقت جوش آب
وز چرخ بگذری چو گذشتی ز مه وشان		در روح دررسی چو گذشتی ز نقش‌ها
پا را چه می‌نهی تو به دندان گربشان		همیان چه می‌نهی به امانت به مفلسان
خواهی تو روستایی خواهی ز اکدشان		از نو چو میر گولان بستد کلاه و کفش
مردی چو نیست به که نباشد تو را نشان		دانش سلاح توست و سلاح از نشان مرد
خورشید را نگر چو نه‌ای جنس اعمشان		دیگر مگو سخن که سخن ریگ آب توست

نزدیکتر ز فکرت این نکته‌ها به من		ای دم به دم مصور جان از درون تن
که لذت زمانی و هم قبله زمن		ز آینده و گذشته چرا یاد می‌کنم
و آن نقش‌های مه که نگنجد در این دهن		جان حقایقی و خیالات دلربا

عیش مرا خجسته چو دارالسلام کن		جانا بیار باده و بختم تمام کن
دفع کسوف دل کن و مه را غلام کن		زهره کمین کنیزک بزم و شراب توست
از نان و شوربا بشری را فطام کن		همچون مسیح مایده از آسمان بیار
مشتی گدای را شه بااحتشام کن		مشتی فسرده را به دم گرم بشکفان
این عمر منقطع را عمری مدام کن		این روی پرگره را خندان و شاد کن
وی ذوق هر مقام بر ما مقام کن		ای شوق هر دماغ سر عاشقان بخار
ما خانه ساختیم تو تدبیر جام کن		آن خانه را که جام نباشد چو نیست نور
درمانده گشت دل که چه گوید کدام کن		ما را وظیفه‌هاست ز لطف تو صد هزار
نظاره کرم کن و ترک کلام کن		خاموش کن که دوست مجیب است بی‌سال

عزم عتاب و فرقت ما می‌کنی مکن		می‌بینمت که عزم جفا می‌کنی مکن
در خونم ای دو دیده چرا می‌کنی مکن		در مرغزار غیرت چون شیر خشمگین
پشت مرا چو دال دوتا می‌کنی مکن		بخت مرا چو کلک نگون می‌کنی مکن
خود را نکال و قهر خدا می‌کنی مکن		ای تو تمام لطف خدا و عطای او
پیوند کرده را چه جدا می‌کنی مکن		پیوند کرده‌ای کرم و لطف با دلم
بازش به مات غم چه گدا می‌کنی مکن		آن بیذقی که شاه شده‌ست از رخ خوشت
چون ماه نو ز غصه دوتا می‌کنی مکن		آن بنده‌ای که بدر شد از پرتو رخت
بر گبر کشته تو چه غزا می‌کنی مکن		گر گبر و مؤمن است چو کشته هوای توست
مانند طور تو چه صدا می‌کنی مکن		بی‌هوش شو چو موسی و همچون عصا خموش

با ما ز خشم روی گران می‌کنی مکن		ای آنک از میانه کران می‌کنی مکن
کس زین نکرد سود زیان می‌کنی مکن		دربند سود خویشی و اندر زیان ما
این از پی رضای کیان می‌کنی مکن		راضی شدی که بیش نجویی زیان ما
در جوی آب خون چه روان می‌کنی مکن		بر جای باده سرکه غم می‌دهی مده
بر چهره‌ام ز دیده نشان می‌کنی مکن		از چهره‌ام نشاط طرب می‌بری مبر
خود راه می‌زنی و فغان می‌کنی مکن		مظلوم می‌کشی و تظلم همی‌کنی
مر مست را بهل چه کشان می‌کنی مکن		پایم به کار نیست که سرمست دلبرم
بر بره گرگ را چه شبان می‌کنی مکن		گویی بیا که بر تو کنم صبر را شبان
امشب که آشتی است همان می‌کنی مکن		در روز زاهدی و به شب زاهدان کشی
این دوست را چه دشمن آن می‌کنی مکن		ای دوستان ز رشک تو خصمان همدگر
مخمور را چه خشک دهان می‌کنی مکن		گویی که می مخور پس اگر می همی‌دهی
پس تیر راست را چه کمان می‌کنی مکن		گویی چو تیر راست رو اندر هوای ما
هر موی را ز عشق زبان می‌کنی مکن		گویی خموش کن تو خموشم نمی‌هلی

با آنک نیست عاشق یک دم مشو قرین		با عاشقان نشین و همه عاشقی گزین
آن را که پرده نیست برو روی او ببین		ور ز آنک یار پرده عزت فروکشید
آن را نگر که دارد خورشید بر جبین		آن روی بین که بر رخش آثار روی او است
شهمات می‌شود ز رخش ماه بر زمین		از بس که آفتاب دو رخ بر رخش نهاد
در چشم‌هاش غمزه ایاک نستعین		در طره‌هاش نسخه ایاک نعبد است
بیرون و اندرون همه شیر است و انگبین		بی‌خون و بی‌رگ است تنش چون تن خیال
بگرفت بوی یار و رها کرد بوی طین		از بس که در کنار همی‌گیردش نگار
ذاتی است بی‌جهات و حیاتی است بی‌حنین		صبحی است بی‌سپیده و شامی است بی‌خضاب
کی بوی وام خواهد گلبن ز یاسمین		کی نور وام خواهد خورشید از سپهر
تا زود بر خزینه گوهر شوی امین		بی‌گفت شو چو ماهی و صافی چو آب بحر
این جمله کیست مفتخر تبریز شمس دین		در گوش تو بگویم با هیچ کس مگو

مهر حریف و یار دگر می‌کنی مکن		بشنیده‌ام که عزم سفر می‌کنی مکن
قصد کدام خسته جگر می‌کنی مکن		تو در جهان غریبی غربت چه می‌کنی
دزدیده سوی غیر نظر می‌کنی مکن		از ما مدزد خویش به بیگانگان مرو
ما را خراب و زیر و زبر می‌کنی مکن		ای مه که چرخ زیر و زبر از برای توست
سوگند و عشوه را تو سپر می‌کنی مکن		چه وعده می‌دهی و چه سوگند می‌خوری
از عهد و قول خویش عبر می‌کنی مکن		کو عهد و کو وثیقه که با بنده کرده‌ای
از خطه وجود گذر می‌کنی مکن		ای برتر از وجود و عدم بارگاه تو
بر ما بهشت را چو سقر می‌کنی مکن		ای دوزخ و بهشت غلامان امر تو
آن زهر را حریف شکر می‌کنی مکن		اندر شکرستان تو از زهر ایمنیم
روی من از فراق چو زر می‌کنی مکن		جانم چو کوره‌ای است پرآتش بست نکرد
قصد خسوف قرص قمر می‌کنی مکن		چون روی درکشی تو شود مه سیه ز غم
چشم مرا به اشک چه تر می‌کنی مکن		ما خشک لب شویم چو تو خشک آوری
پس عقل را چه خیره نگر می‌کنی مکن		چون طاقت عقیله عشاق نیستت
رنجور خویش را تو بتر می‌کنی مکن		حلوا نمی‌دهی تو به رنجور ز احتما
ای جان سزای دزد بصر می‌کنی مکن		چشم حرام خواره من دزد حسن توست
در بی‌سری عشق چه سر می‌کنی مکن		سر درکش ای رفیق که هنگام گفت نیست

مست ز خود می‌شوی کیست دگر در جهان		مست شدی عاقبت آمدی اندر میان
عاقبت امر جست تیر مراد از کمان		عاقبت امر رست مرغ فلک از قفس
چند کنیم ای ندیم مستی خود را نهان		چند زنیم ای کریم طبل تو زیر گلیم
فاش بود فاش مست خاصه ز بوی دهان		بازرسید از الست کار برون شد ز دست
هست شرابات ما از کف شاهنشهان		دارد طامات ما بوی خرابات ما
عالم خاکش مخوان مایه اکسیر خوان		جمله اجزای خاک روح شد و جان پاک
گر کمری گر میان بی‌تو مبا گر میان		تو کمری ما میان یا تو میان ما کمر
گاه مرا دزد گیر گو که منم پاسبان		گاه به دزدی درآ کیسه دل را ببر
گه سگ بر من گمار های کنان چون شبان		گه بربا همچون گرگ بره درویش را
نادره ای در جهان اسب وفا درجهان		چون تو ندیده‌ست کس کس تویی ای جان و بس
گر چه نهان است یار هست سر سر نهان		گر چه جهان است عشق جان و جهان است عشق
هم بخوری قند ما هم ببری ارمغان		چشم تو با چشم من گفت چه مطمع کسی
غافلشان کرده‌ای زان هوس بی‌نشان		هر تن و هر جان که هست خاک تو بوده‌ست مست
شور برآرد به کبر از جهت امتحان		باز چو ناگه کنی سلسله جنبانیی
جمله خراب تواند بر همه افسون بخوان		کافر و مؤمن مگو فاسق و محسن مجو
مهره دست تو نیست دست کرم برفشان		کیست که مست تو نیست عشوه پرست تو نیست
زنده شد از عشق زیست شهره شد اندر زمان		سختتر از کوه چیست چونک به تو بنگریست

صد چو تو هم گم شود در من و در کار من		خواجه غلط کرده‌ای در روش یار من
خون سگان کی خورد ضیغم خون خوار من		نبود هر گردنی لایق شمشیر عشق
شوره تو کی چرد ز ابر گهربار من		قلزم من کی کشد تخته هر کشتیی
چون تو خری کی رسد در جو انبار من		سر بمگردان چنین پوز مجنبان چنان
گر چه نه بر پای توست اندک و بسیار من		خواجه به خویش آ یکی چشم گشا اندکی
باده حیا کی هلد خاصه ز خمار من		گفت که عاشق چرا مست شد و بی‌حیا
دام وی از وی کند قانص عیار من		فتنه گرگی شده هم دغل و مکر او
هر طرفی یوسفی زنده به بازار من		بر سر بازار او گرگ کهن کی خرند
بلبل جان هم نیافت راه به گلزار من		همچو تو جغدی کجا باغ ارم را سزد
بلک صدای تو است این همه گفتار من		مفخر تبریزیان شمس حق و دین بگو

در پی سرو روان چشمه و گلزار بین		یار شو و یار بین دل شو و دلدار بین
پیشکشی کن قماش رونق تجار بین		برجه و کاهل مباش در ره عیش و معاش
همره این کاروان خالق غفار بین		جمله تجار ما اهل دل و انبیا
عشق گزین عشقباز دولت بسیار بین		آمد محمود باز بر در حجره ایاز
عشق شود عشق جو دلبر عیار بین		خاک ایازم که او هست چو من عشق خو
قبله کنش بهر شکر باقی از ایثار بین		سنت نیکو است این چارق با پوستین
بی‌مرضی خویش را خسته و بیمار بین		ساعت رنج و بلا چارق بین می‌شوی
گوهر عقل و بصر از شه بیدار بین		چارق ما نطفه دان خون رحم پوستین
کهنه ده و نو ستان دانه ده انبار بین		گوهر پیشین بنه تا کندت میر ده
یک دمه خود را مبین خلعت دیدار بین		تا نگری در زمین هیچ نبینی فلک
پس تو ز هر جزو خویش نکته و گفتار بین		این سخن درنثار هم به سخن ده سپار

هر طرفی موج خون نیم شبان چیست آن		با رخ چون مشعله بر در ما کیست آن
نفخه صور است یا عیسی ثانی است آن		در کفن خویشتن رقص کنان مردگان
کآتش تو شعله زد نی خبر دی است آن		سینه خود باز کن روزن دل درنگر
گر چه به شکل آتش است باده صافی است آن		آتش نو را ببین زود درآ چون خلیل
بازشکاف و ببین کاین تن ماهی است آن		یونس قدسی تویی در تن چون ماهیی
پاک شوی پاکباز نوبت پاکی است آن		دلق تن خویش را بر گرو می‌بنه
حمله دیگر که اصل جرعه باقی است آن		باده کشیدی ولیک در قدحت باقی است
رو بمگردان که آن شیوه شاهی است آن		دشنه تیز ار خلیل بنهد بر گردنت
فتنه حکم است این آفت قاضی است آن		حکم به هم درشکست هست قضا در خطر
بر دهنش زن از آنک مردک لافی است آن		نفس تو امروز اگر وعده فردا دهد
خم نماید ولیک حق نمک نیست آن		باده فروشد ولیک باده دهد جمله باد
بهر تقاضای لطف نکته کاجی است آن		ما ز زمستان نفس برف تن آورده‌ایم
طاق و طرنب دو کون طفلی و بازی است آن		مفخر تبریزیان شمس حق ای پیش تو

آمد آن گلعذار کوفت مرا بر دهان		گفت لبم ناگهان نام گل و گلستان
حضرت چون من شهی وآنگه یاد فلان		گفت که سلطان منم جان گلستان منم
نای منی هین مکن از دم هر کس فغان		دف منی هین مخور سیلی هر ناکسی
شرم ندارد کسی یاد کند از کهان		پیش چو من کیقباد چشم بدم دور باد
زاغ بود کو بهار یاد کند از خزان		جغد بود کو به باغ یاد خرابه کند
تار که در زخمه‌ام سست شود بگسلان		چنگ به من درزدی چنگ منی در کنار
پشت به خود کن که تا روی نماید جهان		پشت جهان دیده‌ای روی جهان را ببین
چند چو سایه دوی در پی این دیگران		ای قمر زیر میغ خویش ندیدی دریغ
تا که ز دستم شکار جست سوی گلستان		بس که مرا دام شعر از دغلی بند کرد
هشتم بازآمدم گفتم و هین چیست آن		در پی دزدی بدم دزد دگر بانگ کرد
دزد مرا باد داد آن دغل کژنشان		گفت که اینک نشان دزد تو این سوی رفت

ای رخ تو همچو شمع خیز درآ در میان		یک غزل آغاز کن بر صفت حاضران
از دوزخ همچو شمع وز قدح همچو جان		نور ده آن شمع را روح ده این جمع را
ز آنک کسی خوش نشد تا نشد از خود نهان		سوی قدح دست کن ما همه را مست کن
روی تو واپس مکن جانب خود هان و هان		چون شدی از خود نهان زود گریز از جهان
تا نکشی سوی گوش کی بجهد از کمان		این سخن همچو تیر راست کشش سوی گوش
کای عجب آن را چه شد اه چه کنم کو فلان		بس کن از اندیشه بس کو گودت هر نفس

ای به خطا تو مجوی خویشتن اندر ختن		بوسه بده خویش را ای صنم سیمتن
بوسه جان بایدت بر دهن خویش زن		گر به بر اندرکشی سیمبری چون تو کو
عکس رخ خوب توست خوبی هر مرد و زن		بهر جمال تو است جندره حوریان
ور نه برون تافتی نور تو ای خوش ذقن		پرده خوبی تو شقه زلف تو است
دست و دلش درشکست باز بماندش دهن		آمد نقاش تن سوی بتان ضمیر
دل تو بنشناختی از قفس دل شکن		این قفس پرنگار پرده مرغ دل است
سجده درآمد ملک گشت به دل مفتتن		پرده برانداخت دل از گل آدم چنانک
پیش نشستی به لطف کای چلپی کیمسن		واسطه برخاستی گر نفسی ترک عشق
مفخر تبریزیان بر تو شدی غمزه زن		چشم شدی غیب بین گر نظر شمس دین

سیر مشو هم تو نیز زین دل آگاه من		سیر نشد چشم و دل از نظر شاه من
هیچ به جز آب نیست لذت و دلخواه من		مشک و سقا سیر شد از جگر گرم من
روی به دریا نهم نیست جز این راه من		درشکنم کوزه را پاره کنم مشک را
چند بسوزد فلک از تبش و آه من		چند شود تر زمین از مدد اشک من
چند بگوید لبم راز شهنشاه من		چند بگوید دلم وای دلم وای دل
آمد و اندرربود خیمه و خرگاه من		رو سوی بحری کز او هر نفسی موج موج
یوسف حسن اوفتاد ناگه در چاه من		آب خوشی جوش کرد نیم شب از خانه‌ام
دود برآمد ز دل سوخته شد کاه من		ز آب رخ یوسفی خرمن من سیل برد
صد چو مرا بس بود خرمن آن ماه من		خرمن من گر بسوخت باک ندارم خوشم
شمع رخ او بس است در شب بی‌گاه من		عقل نخواهم بس است دانش و علمش مرا
جاه نخواهم که عشق در دو جهان جاه من		گفت کسی کاین سماع جاه و ادب کم کند
چون ز سرم می‌برد آن شه آگاه من		در پی هر بیت من گویم پایان رسید

باغ خدایی درآ خار بده گل ستان		ای رخ خندان تو مایه صد گلستان
جان برهنه خوش است تا چه کنی جامه دان		جامه تن را بکن جان برهنه ببین
قصه نی بی‌زبان نعره جان بی‌دهان		هین که نه‌ای بی‌زبان پیش چنین جان‌ها
چرخ و زمین را مجو از نفسش آن زمان		آمد امروز یار گفت سلام علیک
خاست غریو از فلک وز سوی مه کالامان		خسرو خوبان بخواست از صنمان سرخراج
خواند فسون‌های عشق خواجه ببین این نشان		لعل لب او که دور از لب و دندان تو
یار میان شماست خوب و لطیف و نهان		آمد غماز عشق گفت در این گوش من
گوشه بس بوالعجب زان سوی هفت آسمان		دامن دل را کشید یار به یک گوشه‌ای
شرح دهد از لبم ده بزنش بر دهان		گفت ترایم ولیک هر که بگوید ز من
و آنک بگوید ز من دور شد از هر دوان		و آنک بگوید ز تو برد مرا و تو را

باز ببرید بند اشتر کین دار من		باز فروریخت عشق از در و دیوار من
تشنه خون گشت باز این دل سگسار من		بار دگر شیر عشق پنجه خونین گشاد
آه که سودی نکرد دانش بسیار من		باز سر ماه شد نوبت دیوانگی است
خواب مرا بست باز دلبر بیدار من		بار دگر فتنه زاد جمره دیگر فتاد
کار مرا یار برد تا چه شود کار من		صبر مرا خواب برد عقل مرا آب برد
آنک مسلسل شود طره دلدار من		سلسله عاشقان با تو بگویم که چیست
مایه صد رستخیز شور دگربار من		خیز دگربار خیز خیز که شد رستخیز
نک رخ آن گلستان گلشن و گلزار من		گر ز خزان گلستان چون دل عاشق بسوخت
سوخته اسرار باغ ساخته اسرار من		باغ جهان سوخته باغ دل افروخته
خلعت صحت رسید ای دل بیمار من		نوبت عشرت رسید ای تن محبوس من
رو گرو می‌بنه خرقه و دستار من		پیر خرابات هین از جهت شکر این
جان و جهان جرعه‌ای است از شه خمار من		خرقه و دستار چیست این نه ز دون همتی است
لیک ز غیرت گرفت دل ره گفتار من		داد سخن دادمی سوسن آزادمی
نیست ز دلال گفت رونق بازار من		شکر که آن ماه را هر طرفی مشتری است
جعفر طرار نیست جعفر طیار من		عربده قال نیست حاجت دلال نیست

باز کمر بست سخت یار به استیز من		باز درآمد ز راه فتنه برانگیز من
می‌شکند دیگ من کاسه و کفلیز من		مطبخ دل را نگار باز قباله گرفت
هیچ نگنجد فلک در در و دهلیز من		خانه خرابی گرفت ز آنک قنق زفت بود
جمله افق را گرفت ابر شکرریز من		راه قنق را گرفت غیرت و گفتش مرو
جاذبه خیزان او منگر در خیز من		سر کن ای بوالفضول ای ز کشاکش ملول
کز کف کفران گذشت مرکب شبدیز من		منت او را که او منت و شکر آفرید
آخر کاری بکرد اشک غم آمیز من		رست رخم از عبس کاسه ز ننگ عدس
چیست اگر زیرکی لاغ دلاویز من		اصل همه باغ‌ها جان همه لاغ‌ها
از تو در این آستین همچو فراویز من		ای خضر راستین گوهر دریاست این
تیز فرس پیش راند خاطر سرتیز من		چونک مرا یار خواند دست سوی من فشاند
خواجگیی می‌کند خواجه تبریز من		چند نهان می‌کنم شمس حق مغتنم

باز مرا یاد کرد جان و دل و دین من		باز برآمد ز کوه خسرو شیرین من
زان که مرا خوانده بود سوره یاسین من		سوره یاسین بسی خواندم از عشق و ذوق
لیلی و مجنون من ویسه و رامین من		عقل همه عاقلان خبره شود چون رسد
جنگ که می‌افکند یار سخن چین من		در حسد افتاده‌ایم دل به جفا داده‌ایم
تازه کند دم به دم کین تو و کین من		او نگذارد که خلق صلح کنند و وفا
در کشش همدگر از پی آیین من		گوید کای عاشقان رحم میارید هیچ
آه که می‌نشنود یارب و آمین من		یا رب و آمین بسی کردم و جستم امان
این بده‌ست از ازل یاسه پیشین من		گوید تو کار خویش می‌کن و من کار خویش
عید منم طبل تو سخره تکوین من		کار من آن کت زنم کار تو افغان گری
کو نرود آن زمان از سر بالین من		بنده این زاریم عاشق بیماریم
گر چه کند کژروی طبع چو فرزین من		راست رود سوی شه جان و دلم همچو رخ
دیده شدی آن من گر نبدی این من		درگذر از تنگ من ای من من ننگ من
نقد عجب می‌برد دزد ز خرجین من		بس کن ای شهسوار کز حجب گفت تو

خیره عشقت چو من این فلک سرنگون		ای هوس عشق تو کرده جهان را زبون
خون کن و می‌شوی تو خون دلم را به خون		می‌در و می‌دوز تو می‌بر و می‌سوز تو
لیک بتا راست گو نیست مقام جنون		چونک ز تو خاسته‌ست هر کژ تو راست است
آمد و من در خمار یا رب چون بود چون		دوش خیال نگار بعد بسی انتظار
باز مرا می‌فریفت از سخن پرفسون		خواست که پر وا کند روی به صحرا کند
گر عجمی رفت نیست ور عربی لایکون		گفتم والله که نی هیچ مساز این بنا
چون بر ما آمدی نیست رهایی کنون		در دل شب آمدی نیک عجب آمدی

باز درافکند عشق غلغله یا مسلمین		بازشکستند خلق سلسله یا مسلمین
مادر فتنه شده‌ست حامله یا مسلمین		دشمن جان‌های ماست دوستی دوستان
فتنه آدم شده‌ست سنبله یا مسلمین		آفت عالم شده‌ست ماه رخی زهره سوز
بر سر ره می‌زند قافله یا مسلمین		لاف ز شه می‌زند سکه ز مه می‌زند
از رخ ما برفروخت مشعله یا مسلمین		ای شده شب روز ما ز آنک دل افروز ما
جوش برآرد چو می در چله یا مسلمین		چون خرد نیک پی در چله شد پیش وی
از پی بی‌دل رسید مشغله یا مسلمین		عشق چو آمد پدید عقل گریبان درید
بر دم گاوان شود زنگله یا مسلمین		بدگهری کو ز جهل تاج شهان را بماند
دانک بسی شکرهاست در گله یا مسلمین		ناله ز هجر و زوال خاست ز ذوق وصال

ای ز تو روشن شده صحن و سرا همچنین		بیش مکن همچنان خانه درآ همچنین
خشم چرا کرده‌ای چیست چرا همچنین		باده جان خورده‌ای دل ز جهان برده‌ای
سجده کنم در نماز روی تو را همچنین		حلقه درآ روی باز بر همه خوبان بتاز
عشق نگردد کهن حق خدا همچنین		ای صنم خوش سخن حلقه درآ رقص کن
بنده شده‌ست و شکار یار مرا همچنین		هر که در این روزگار دارد او کار بار

تنگ شکر می‌کشد تا بنهد در میان		یا تو ترش کرده رو مایه ده شکران
تا که عسل پر کند آن شه شکرلبان		سرکه فروشان هلا سرکه بریزید زود
چونک بریزی بیا تا دهمت من نشان		سرکه نه ساله را بهر خدا را بریز
بلبل مست تو را شرط بود گلستان		طوطی جان تو را سرکه نوا کی دهد

هر چه کند تن کرده بود جان		هر چه کنی تو کرده من دان
این دو بگفتم باقی می‌دان		چشم منی تو گوش منی تو
بهر چه بودی خانه ویران		گر به جهان آن گنج نبودی
دست بجنبان دست بجنبان		گنج طلب کن ای پدر من
تا گل و ریحان تا گل و ریحان		بوی خوش او رهبر ما شد
گوهر خود را هین مده ارزان		ذره به ذره مشتریندت
گر بگشایی تو سر انبان		موش درآید گربه درآید
دور مبادا سایه جانان		عشق چو باشد کم نشود جان
ای مه مه رو زهره تابان		باقی این را هم تو بگویی

که بحر تلخ بود جای گوهر و مرجان		جفای تلخ تو گوهر کند مرا ای جان
که چارجوی بهشت است از تکش جوشان		وفای توست یکی بحر دیگر خوش خوار
که تا رهانم جان را ز علت و بحران		منم سکندر این دم به مجمع البحرین
که تا رهند خلایق ز حمله ایشان		که تا ببندم سدی عظیم بر یأجوج
که هیچ آب نماند ز تابشان به جهان		از آنک ایشان مر بحر را درآشامند
عدو لطف جنان و حجاب نور جنان		از آنک آتشی‌اند وز عنصر دوزخ
که قهر وصف حق است و ندارد آن پایان		ز هر شمار برونند از آنک از قهرند
نه سترپوش دلانه که دیدن است عیان		برهنه‌اند و همه سترپوششان گوش است
به شب نتیجه یأجوج را یقین می‌دان		لحاف گوش چپستش فراش گوش راست
یقین به معنی یأجوجی است نی انسان		لحاف و فرش مقلد چون علم تقلید است
ز شمس نورفشان است و ذره دست افشان		از آنک دل مثل روزن است کاندر وی
به نسبتی دگر آمد خلاف و دیگر سان		هزار نام و صفت دارد این دل و هر نام
به نسبت دگری یا پسر و یا اخوان		چنانک شخصی نسبت به تو پدر باشد
ز روی کافر قاهر ز روی ما رحمان		چو نام‌های خدا در عدد به نسبت شد
فرشته است و به نسبت به دیگری شیطان		بسا کسا که به نسبت به تو که معتقدی
به نسبت دگری حال سر تو پنهان		چنانک سر تو نسبت به تو بود مکشوف

حدیث چشم مگو با جماعت کوران		دلا تو شهد منه در دهان رنجوران
خدای دور بود از بر خدادوران		اگر چه از رگ گردن به بنده نزدیک است
ز پرده‌ها به تجلی چو ماه مستوران		درون خویش بپرداز تا برون آیند
برون خویش و جهان گشته‌ای ز مشهوران		اگر چه گم شوی از خویش و از جهان این جا
ز ساعد و بر سیمین و چهره حوران		اگر تو ماه وصالی نشان بده از وصل
چنین فسرده بود سکه‌های مهجوران		وگر چو زر ز فراقی کجاست داغ فراق
که حق فرونهلد مزدهای مزدوران		چو نیست عشق تو را بندگی به جا می‌آر
کجاست دخل سلیمان و مکسب موران		بدانک عشق خدا خاتم سلیمانی است
که آفتاب نتابد مگر که بر عوران		لباس فکرت و اندیشه‌ها برون انداز
که مشک بارد تا وارهی ز کافوران		پناه گیر تو در زلف شمس تبریزی

مرو مرو که چراغی و دیده روشن		مکن مکن که روا نیست بی‌گنه کشتن
دماغ ما ز خمار تو است آبستن		چو برگشادی از لطف خویشتن سر خم
که خانه گردد تاری به بستن روزن		مبند آن سر خم را چو کیسه مدخل
ندارد او جز مستی و بیخودی جوشن		چو آدمی به غم آماج تیر را ماند
که همچو موم همی‌گردد از کفش آهن		دو دست عشق مثال دو دست داوود است
که او چو آینه هم ناطق است و هم الکن		حدیث عشق هم از عشقباز باید جست
اگر چه دارد او خون خلق در گردن		دلا دو دست برآور سبک به گردن عشق
که مرده زنده شود زان و وارهد ز کفن		ز خونبها بنترسد که گنج‌ها دارد
بگه ز غیب بیایی کشان کشان دامن		گرفت خواب گریبان تو بپر سوی غیب
که گل پگاه بچینند مردم از گلشن		که تا تمام غزل را بگویمت فردا

توی که خرمن مایی و آفت خرمن		توی که بدرقه باشی گهی گهی رهزن
و آنگهان بنویسی تو جرم آن بر من		هزار جامه بدوزی ز عشق و پاره کنی
قراضه‌ای است دو عالم تویی دو صد معدن		تو قلزمی و دو عالم ز توست یک قطره
سخن تو بخشی و گویی که گفت آن الکن		تو راست حکم که گویی به کور چشم گشا
که نیست لایق آن سنگ خاص هر آهن		بساختی ز هوس صد هزار مغناطیس
مرا چه کار که من جان روشنم یا تن		مرا چو مست کشانی به سنگ و آهن خویش
هزار جان مقدس فدای این دشمن		تو باده‌ای تو خماری تو دشمنی و تو دوست
بهار جان که بدادی سزای صد بهمن		تو شمس دین به حقی و مفخر تبریز

بساز با من مسکین و عزم خانه مکن		به جان تو که از این دلشده کرانه مکن
مرا مگیر ز بالا و خشک شانه مکن		بهانه‌ها بمیندیش و عذر را بگذار
بده شراب و دغل‌های ساقیانه مکن		شراب حاضر و دولت ندیم و تو ساقی
نظر به روزن و دهلیز و آستانه مکن		نظر به روی حریفان بکن که مست تواند
بجز به کوی خرابات آشیانه مکن		بجز به حلقه عشاق روزگار مبر
به دام او مشتاب و هوای دانه مکن		ببین که عالم دام است و آرزو دانه
به زیر پای به جز چرخ آستانه مکن		ز دام او چو گذشتی قدم بنه بر چرخ
یگانه باش و به جز قصد آن یگانه مکن		به آفتاب و به مهتاب التفات مکن
مگیر کاسه به هر مطبخی دوانه مکن		مکن قرار تو بی‌او چو کاسه بر سر آب
مقام جز به سرچشمه زمانه مکن		زمانه روشن و تاریک و گرم و سرد شود
مده قطایف و آن سیر در میانه مکن		مکن ستایش بر وی عتاب را بمپوش
مگو به شعله آتش هلا زبانه مکن		ولی چه سود که کار بتان همین باشد
روا نباشد و این یک ستم روانه مکن		بگو به هرچ بسوزی بسوز جز به فراق

به گونه گونه علامات آن جهانی من		به من نگر به دو رخسار زعفرانی من
که باد خاک قدم‌هاش این جوانی من		به جان پیر قدیمی که در نهاد من است
مدزد این دل خود را ز دلستانی من		تو چشم تیز کن آخر به چشم من بنگر
شکر کساد شد از قند خوش زبانی من		بر این لبم چو از آن بخت بوسه‌ای برسید
به هیچ کس نرسد نعره‌های جانی من		به گوش‌ها برسد حرف‌های ظاهر من
بسی بقا که بجوشد ز حرف فانی من		بس آتشی که فروزد از این نفس به جهان
که بی‌قرار شدستند این معانی من		ز شمس مفخر تبریز تا چه دیدستم

سه روز دیگر خواهم بدن یقین می‌دان		چهار روز ببودم به پیش تو مهمان
که تا نیفتد این دل به صد هزار گمان		به حق این سه و آن چار رو ترش نکنی
که سخت این ترشی کند می‌کند دندان		به هر طعام خوشم من جز این یکی ترشی
که تو ترش نکنی روی ای گل خندان		که جمله ترشی‌ها بدان گوار شود
که تعبیه‌ست دو صد گلشکر در آن احسان		گشای آن لب خندان که آن گوارش ماست
که می‌دهد مدد قند هر دمش رحمان		ترش مکن که نخواهد ترش شدن آن رو
به نزد روی تو افتد شود خوش و شادان		چه جای این که اگر صد هزار تلخ و ترش
وگر نه دوزخ خوشتر شود ز صدر جنان		مگر به روز قیامت نهان شود رویت
درآ به باغ جمالت درخت‌ها بفشان		اگر میان زمستان بهار نو خواهی
برآی بر سر منبر صفات خود برخوان		به روز جمعه چو خواهی که عیدها بینند
پری برآرد منبر چو دل شود پران		غلط شدم که تو گر برروی به منبر بر
علف میاور پیشم منه نیم حیوان		مرا به قند و شکرهای خویش مهمان کن
غذای ماه و ستاره ز آفتاب جهان		فرشته از چه خورد از جمال حضرت حق
که اهل مصر رهیده بدند از غم نان		غذای خلق در آن قحط حسن یوسف بود
که درروم به سخن او برون جهد ز میان		خمش کنم که دگربار یار می‌خواهد
حذر چه سود کند یا گرفتن پالان		غلط که او چو بخواهد که از خرم فکند
همو بدوزد انبان همو درد انبان		مگر همو بنماید ره حذر کردن
عتاب و صلح کنم گرم با فلان و فلان		مرا سخن همه با او است گر چه در ظاهر
از آنک باد هوا نیست محرم ایشان		خمش که تا نزند بر چنین حدیث هوا

چو میوه پخته نگشت از درخت بازمکن		مقام ناز نداری برو تو ناز مکن
نماز خود را از خویش بی‌نماز مکن		به پیش قبله حق همچو بت میا منشین
ز گرم و سرد میندیش و احتراز مکن		گهی که پخته شدی از درخت فارغ باش
سلاح رزم بینداز و ترک تاز مکن		چو هیچ خصم نماند برو به بزم نشین
مده به کوره هر کوردل گداز مکن		چو صاف صاف برآمد ز کوره نقده تو
چو باغ لطف خدایی تو در فراز مکن		جمال خود ز اسیران عشق هیچ مپوش

بلی ولیک بده اولا شراب گزین		چهار شعر بگفتم بگفت نی به از این
بگو بگیر و درآشام خمس با خمسین		بده به خمس مبارک مرا ششم جامی
نمای چهره شعریت و شعر تازه ببین		غزال خویش به من ده غزل ز من بستان
بدان میی که نگنجد در آسمان و زمین		خمار شعر نگویم خمار من بشکن
وگر نه سخت ادبناک بودم و مسکین		ستیزه روی مرا لطف و دلبری تو کرد
خمار عشق تو نگذاشت دیده شرمین		هزارساله ادب را به یک قدح ببری
هزار ویسه بسازد هزار گون رامین		ز سایه تو جهان پر ز لیلی و مجنون
در این جهان نه قران هست آمدی نه قرین		وگر نه سایه نمودی جمال وحدت تو
گهی رود به شمال و گهی دود به یمین		تو آفتابی و جز تو چو سایه تابع توست
به دست توست مسخر چو مهره تکوین		گهی محیط جهان و گهی به کل فانی
جبین هجر تو بی‌چین چو سفره ما پرچین		جمال و حسن تو ساکن چو عشق ما پیچان
و باز از این دو عجبتر چو سر کنی ز کمین		سکون حسن عجبتر که بی‌قراری ما

مرا به خوان تو باید هزار حلق و دهان		نعیم تو نه از آن است که سیر گردد جان
نه بنده راست ملالت نه لطف راست کران		بیا که آب حیاتی و بنده مستسقی
میان بحرم و این بحر را کی دید میان		بیا که بحر معلق تویی و من ماهی
که جان شده‌ست به پیش جماعتی بی‌جان		ز بحر توست یکی قطره آب خاک آلود
به پیش شعله رویت چو ذره چرخ زنان		بیا بیا که تویی آفتاب و من ذره

چه چشم داری ای چشم ما به تو روشن		برای چشم تو صد چشم بد توان دیدن
که تا ز خنده وصلش گشاده گشت دهن		پی رضای تو آدم گریست سیصد سال
جزای گریه ابر است خنده‌های چمن		به قدر گریه بود خنده تو یقین می‌دان
که نیست از سیهی زنگ را بکا و حزن		اگر نه از نسب آدمی برو مگری
چو پور قیصر رومی تو راه زنگ بزن		چو خود سپید ندیده‌ست روسیه شاد است
که تازی است نه پالانی است و نی کودن		بسی خدنگ خورد اسپ تازی غازی
نشسته‌ای شه هیجا و پهلوان زمن		خصوص مرکب تازی که تو بر او باشی
که هست در صف هیجاش کر و فر وطن		چو خارپشت شود پشت و پهلوش از تیر
که ای گزیده سرآخر تویی مخصص من		چو شاه دست به پشت و سرش فرومالد
همه حلاوت و لذت همه عطا و منن		شوند آن همه تیرش چو چوب‌های نبات
سپر سلامت و محروم و بی‌بها و ثمن		خبر ندارد پالانیی از این لذت
به پیش پنجه‌ات ای ارسلان توبه شکن		ز گفت توبه کنم توبه سود نیست مرا

برآر سنگ گران و دهان من بشکن		اگر سزای لب تو نبود گفته من
پی ادب لب او را فروبرد سوزن		چو طفل بیهده گوید نه مادر مشفق
بسوز و پاره کن و بردران و برهم زن		دو صد دهان و جهان از برای عز لبت
نه موج تیغ برآرد ببردش گردن		چو تشنه‌ای دود استاخ بر لب دریا
ز شرم نرگس تو ده زبانش شد الکن		غلام سوسنم ایرا که دید گلشن تو
فغان کنم که رخم را بکوب چون هاون		ولیک من چو دفم چون زنی تو کف بر من
بکش تو دامن خود از جهان تردامن		مرا ز دست منه تا سماع گرم بود
ولیک نغمه بلبل خوش است در گلشن		بلی ز گلشن معنی است چشم‌ها مخمور
دو چشم باز نگردد مگر به پیراهن		اگر تجلی یوسف برهنه خوبتر است
بر آن فلک نرسیده‌ست آدمی بی‌تن		اگر چه شعشعه آفتاب جان اصل است
ز گور من شنوی این نوا پس مردن		خمش که گر دهنم مرده شوی بربندد

قرار و صبر برفته‌ست زین دل مسکین		بیا بیا که ز هجرت نه عقل ماند نه دین
که آن به شرح نگنجد بیا به چشم ببین		ز روی زرد و دل درد و سوز سینه مپرس
چو نان ریزه کنونم ز خاک ره برچین		چو نان پخته ز تاب تو سرخ رو بودم
کنون تو چهره من زرد بین و چین بر چین		چو آینه ز جمالت خیال چین بودم
فراق از چپ و از راستم گشاده کمین		مثال آبم در جوی کژروان چپ و راست
ز روی تو که نگنجد در آسمان و زمین		به روز و شب چو زمین رو بر آسمان دارم
که از برای خدا ره سوی سفر بگزین		سحر ز درد نوشتیم نامه پیش صبا
وگر به خار رسد پا به کندنش منشین		اگر سر تو به گل دربود مشوی بیا
بیا چنانک رهد جانم از چنان و چنین		بیا بیا و خلاصم ده از بیا و برو
بگو برای خدا زود ای رسول امین		پیام کردم کای تو پیمبر عشاق
مرا چه چاره نوشت او که چاره تو همین		که غرق آبم و آتش ز موج دیده و دل
کجاست گوش نمازی که بشنود آمین		نشست نقش دعایم به عالم گردون
دهم به عشق صلاح جهان صلاح الدین		هزار آینه و صد هزار صورت را

گرفت دست مرا گفت تکری یرلغسن		به صلح آمد آن ترک تند عربده کن
گزید لب که رها کن حدیث بی‌سر و بن		سؤال کردم از چرخ و گردش کژ او
بگفت هیزم تر نیست بی‌صداع دتن		بگفتمش که چرا می‌کند چنین گردش
حدیث نو نرود در شکاف گوش کهن		بگفتمش خبر نو شنیده‌ای او گفت
اگر تو واقف رازی بیا و شرح بکن		بلندهمتی و چشم تنگ ترک مرا
ز نرگسان دو چشمم به سوی او ره کن		نه چشم تنگ خسیسم ولیک ره تنگ است

در پی تو همچو تیر در کف تو چون کمان		من کجا بودم عجب بی‌تو این چندین زمان
گر چه ازرق پوش شد شیخ ما چون آسمان		تو مرا دستور ده تا بگویم حال ده
تا رود خاکی به خاک تا روان گردد روان		برگشا این پرده را تازه کن پژمرده را
ساعتی ترسان چو دزد ساعتی چون پاسبان		من کجا بودم عجب غایب از سلطان خویش
سود من بی‌روی تو بد زیان اندر زیان		گه اسیر چار و پنج گه میان گنج و رنج
روی زرد و چشم تر می‌دهد از دل نشان		ور تو ای استاسرا متهم داری مرا
ای زده تیر جفا ای کمان کرده نهان		رحم را سیلاب برد یا نکوکاری بمرد
ای جفا و جور تو به ز لطف دیگران		ای همه کردی ولی برنگشت از تو دلی
ای سبک روح جهان درده آن رطل گران		باری این دم رسته‌ام با تو درپیوسته‌ام
سیرم از غمخوارگی منت غمخوارگان		واخرم یک بارگی از غم و بیچارگی
پر برآرم در عدم برپرم در لامکان		مست جام حق شوم فانی مطلق شوم
بینی هر قلتبوز و چربک هر قلتبان		جان بر جانان رود گوش و هوشم نشنود
پای کوبان پای کوب جان دهم ای جان جان		همچو ذره مر مرا رقص باره کرده‌ای
نی خمش کردم تو گوی مطرب شیرین زبان		ای عجب گویم دگر باقیات این خبر
و الحیات فی الممات فی صبابات الحسان		اقتلونی یا ثقات ان فی قتلی حیات
قد قضی ما فاتنا نعم هذا المستعان		قد هدانا ربنا من سقام طبنا
الدر ریز سواری کمدر اول الپ ارسلان		اقچلر در گزلری خوش نسا اول قشلری
ان ربی ناصری رب زد هذا القرآن		نورکم فی ناظری حسنکم فی خاطری
قد سقانا ما یشا فی کأس کالجفان		دب طیف فی الحشا نعم ماش قد مشا
و ارغبوا فی الاتفاق و افتحوا باب الجنان		ارفضوا هذا الفراق و اکرموا بالاعتناق
عشرت و شرب مرا می‌نباید شد نهان		وقت عشرت هر کسی گوشه خلوت رود
ور نه من سرسبز چون می‌روم مست و جوان		از کف این نیکبخت می‌خورم همچون درخت
بیشتر شد عیب نیست این درازی در سنان		چون سنان است این غزل در دل و جان دغل
شمس تبریزی تویی هم شه و هم ترجمان		فاعلاتن فاعلات فاعلاتن فاعلات

یکی آتشی در نهانم فروزان		بگویم مثالی از این عشق سوزان
به کار است آتش به شب‌ها و روزان		اگر می‌بنالم وگر می‌ننالم
جگرهای عشاق شد خرقه سوزان		همه عقل‌ها خرقه دوزند لیکن

گرفتم گروگان خیالت به تاوان		ببردی دلم را بدادی به زاغان
بگویی بگویم علامات مستان		درآیی درآیم بگیری بگیرم
برای گریبان دریدن ز دامان		نشاید نشاید ستم کرد با من
مگو که نگفتم مرنجان مرنجان		بیاور بیاور شرابی که گفتی
چو دل جمع گردد شود تن پریشان		شرابی شرابی که دل جمع گردد
از آن بحر بگشا شراب فراوان		نخواهم نخواهم شرابی بهایی
ز من شکر کردن ز تو گوهرافشان		ز تو باده دادن ز من سجده کردن
وظیفه بیفزا دو چندان سه چندان		چنانم کن ای جان که شکرم نماند
بهاری برآور از این برگ ریزان		بجوشان بجوشان شرابی ز سینه
خراجی نجوید نه دیوان نه سلطان		خرابم کن ای جان که از شهر ویران
علی میر گردد چو بگذشت عثمان		خمش باش ای تن که تا جان بگوید
تویی یوسف ما تویی خوب کنعان		خمش کردم ای جان بگو نوبت خود

هوا یار این و خدا یار آن		تنت زین جهان است و دل زان جهان
نیند از زمین و نه از آسمان		دل تو غریب و غم او غریب
رسیدی بیار و ببردی تو جان		اگر یار جانی و یار خرد
تو با این دو ماندی در این خاکدان		وگر یار جسمی و یار هوا
که ای من غلام چنان ناگهان		مگر ناگهان آن عنایت رسد
نشان‌ها چه باشد بر بی‌نشان		که یک جذب حق به ز صد کوشش است
نشان چون بیان بی‌نشان چون عیان		نشان چون کف و بی‌نشان بحر دان
بروبد ز گردون ره کهکشان		ز خورشید یک جو چو ظاهر شود
هزاران زبان و هزاران بیان		خمش کن خمش کن که در خامشی است

ندانم که باده‌ست یا خون من		به پیش آر سغراق گلگون من
چو کشتی نوحی به جیحون من		نجاتی است جان را ز غرقاب غم
رساند به اصل و به عرجون من		مرا خوش بشوید ز آب و ز گل
به خویشی چو موسی و هارون من		در اجزای من خوش درآمیخته
که جمعند هر دو به کانون من		زهی آب حیوان زهی آتشی
چه خوش چنگ درزد به قانون من		چو نایم ببوسد چو دفم زند
کز او یافت شیرینی افسون من		برو باقی از ساقی من بجوی

وین مس‌ها را پرکیمیا کن		ای هفت دریا گوهر عطا کن
تا کی ز دستان آخر وفا کن		ای شمع مستان وی سرو بستان
این درد ما را جانا دوا کن		بگریست بر ما هر سنگ خارا
این ماجرا را یک دم رها کن		ای خشم کرده دیدار برده
آن مردمی را اکنون دو تا کن		احسان و مردی بسیار کردی
در ظلمت شب چون مه سخا کن		ای خوب مذهب ای ماه و کوکب
گرد یتیمی از ما جدا کن		درد قدیمی رنج سقیمی
بی‌تو یتیمم درمان ما کن		گر در نعیمم در زر و سیمم
بگشای دستم قصد لقا کن		من لب ببستم در غم نشستم

زنده شد از او بام و در من		آن دلبر من آمد بر من
ای فتنه من شور و شر من		گفتم قنقی امشب تو مرا
در شهر مرا جان و سر من		گفتا بروم کاری است مهم
امشب نزید این پیکر من		گفتم به خدا گر تو بروی
بر رنگ و رخ همچون زر من		آخر تو شبی رحمی نکنی
بر نوحه و این چشم تر من		رحمی نکند چشم خوش تو
بر اشک خوش چون کوثر من		بفشاند گل گلزار رخت
خون همه را در ساغر من		گفتا چه کنم چون ریخت قضا
در طالع من در اختر من		مریخیم و جز خون نبود
تا درنرود در مجمر من		عودی نشود مقبول خدا
جز خون نبود نقل و خور من		گفتم چو تو را قصد است به جان
من کشته تو تو حیدر من		تو سرو و گلی من سایه تو
جز نادره‌ای ای چاکر من		گفتا نشود قربانی من
نو کشته شود در کشور من		جرجیس رسد کو هر نفسی
قربان شده بر خاک در من		اسحاق نبی باید که بود
زنده کنمت در محشر من		من عشقم و چون ریزم ز تو خون
هان تا نرمی از خنجر من		هان تا نطپی در پنجه من
تا شکر کند از تو بر من		با مرگ مکن تو روی ترش
تا به سر شدت در شکر من		می‌خند چو گل چون برکندت
کی بشکنمت ای گوهر من		اسحاق تویی من والد تو
زاینده از او کر و فر من		عشق است پدر عاشق رمه را
شد اشک روان از منظر من		این گفت و بشد چون باد صبا
آهسته روی ای سرور من		گفتم چه شود گر لطف کنی
ای جان و جهان ای صدپر من		اشتاب مکن آهسته ترک
این است تک کاهلتر من		کس هیچ ندید اشتاب مرا
هرگز نرسد در معبر من		این چرخ فلک گر جهد کند
لنگانه رود در محضر من		گفتا که خمش کاین خنگ فلک
در بیشه فتد این آذر من		خامش که اگر خامش نکنی
تا دل نپرد از مصدر من		باقیش مگو تا روز دگر

شاخ گل من نیلوفر من		تازه شد از او باغ و بر من
آب حیوان از کوثر من		گشته است روان در جوی وفا
ای بوی خوشت پیغامبر من		ای روی خوشت دین و دل من
آیینه کند آهنگر من		هر لحظه مرا در پیش رخت
این است مها خشک و تر من		من خشک لبم من چشم ترم
می‌کوبد او بام و در من		آن کس که منم خاک در او
می‌گردد او گرد سر من		آن کس که منم پابسته او
او بوسه دهد بر ساغر من		باده نخورم ور ز آنک خورم
آن دایه جان آن مادر من		پستان وفا کی کرد سیه
چون آید او اندر بر من		از من دو جهان صد بر بخورد
چون گردد او سرلشکر من		دزدار فلک قلعه بدهد
غماز بس است آن گوهر من		بربند دهان غماز مشو

جان می‌شنود تو گوش مکن		یک قوصره پر دارم ز سخن
گیری سر خود ای بی‌سر و بن		دربند خودی زین سیر شدی
گویم غم نو با یار کهن		چون مستمعان جمله بروند
یا تشنه حق از علم لدن		کی سیر شود ماهی ز تری
جان می‌شنود از قرط اذن		گر سیر شدند این مستمعان

گر سر ننهم آنگه گله کن		با من صنما دل یک دله کن
زان زلف خوشت یک سلسله کن		مجنون شده‌ام از بهر خدا
سی پاره منم ترک چله کن		سی پاره به کف در چله شدی
زنهار سفر با قافله کن		مجهول مرو با غول مرو
این مغز مرا پرمشغله کن		ای مطرب دل زان نغمه خوش
دو چشم مرا دو مشعله کن		ای زهره و مه زان شعله رو
بر طور برو ترک گله کن		ای موسی جان شبان شده‌ای
در دست طوی پا آبله کن		نعلین ز دو پا بیرون کن و رو
انداز عصا و آن را یله کن		تکیه گه تو حق شد نه عصا
در گردن او رو زنگله کن		فرعون هوا چون شد حیوان

روشن نشدی آیینه من		گر تنگ بدی این سینه من
دوزخ تبشی از کینه من		ای خار گلی از روضه من
از کر و فر دوشینه من		خورشید جهان دارد اثری
از رشک من و پشمینه من		آن کوه احد پشمین شده‌ست
گر نوش کنی لوزینه من		چون جوز کهن اشکسته شوی
باشد بر که در چینه من		از بهر دل این شیشه دلان
هر روز بود آدینه من		از بهر چنین جمعیت جان
تا مرد شود عنینه من		تا تازه شود پژمرده من

چون جان بی‌جا بنشین بنشین		چون دل جانا بنشین بنشین
ای خوش سیما بنشین بنشین		بلکا دلکا کم کن یغما
اندر دریا بنشین بنشین		عمری گشتی همچون کشتی
بشکن صفرا بنشین بنشین		افلاطونی جالینوسی
همچون حلوا بنشین بنشین		چون می چون می تلخی تا کی
یک دم بازآ بنشین بنشین		خونم خوردی تا کی گردی
بی‌او تنها بنشین بنشین		تا کی لالا سوزد ما را
همچون جوزا بنشین بنشین		همچون میزان گشتی لرزان
پیش از فردا بنشین بنشین		دفعم جویی فردا گویی
بی‌هر سودا بنشین بنشین		همچون کوثر صافی خوشتر
همچون صهبا بنشین بنشین		یار نغزم اندر مغزم
ای جان افزا بنشین بنشین		هان ای مه رو برگو برگو

که ز پای دلت بکند چنان خار یاد کن		شب محنت که بد طبیب و تو افکار یاد کن
به سوی او بیا مرو مکن انکار یاد کن		چو فتادی به چاه و گو که ببخشید جان نو
نه به خویش آی اندکی و تو بسیار یاد کن		مکن اندک نبود آن به خدا شک نبود آن
تو خوه از گل سخن تراش و خوه از خار یاد کن		تو به هنگام یاد کن که چو هنگام بگذرد
چو بدیدی تو بدر او تو ز دیدار یاد کن		چو رسیدی به صدر او تو بدان حق قدر او
ور از آن روز ایمنی تو ز اغیار یاد کن		تو بدان قدر سوز او برسد باز روز او
چو بزارد که ای طبیب ز بیمار یاد کن		چه سپاس ار دو نان دهد به طبیبی که جان دهد
پس از آن بانگ می‌زنی که ز مردار یاد کن		چو طبیبت نمود خرد دل تو آن زمان بمرد
ز بهارم حسام دین و ز گلزار یاد کن		مکن ار چه شدی چنین چو خزان دانه در زمین
گرت امسال گوهر است نه تو از پار یاد کن		اگرت کار چون زر است نه گرو پیش گازر است
نه که زنهار او است بس هله زنهار یاد کن		چو بدیدی رحیل گل پس اقبال چیست ذل

آب را زیر که نهان کردن		چند نظاره جهان کردن
رنج را باید امتحان کردن		رنج گوید که گنج آوردم
شیر داند ز خون روان کردن		آنک از شیر خون روان کرده‌ست
خاک را داند آسمان کردن		آسمان را چو کرد همچون خاک
چند بیگار دیگران کردن		بعد از این شیوه دگر گیرم
این به آهستگی توان کردن		تیز برداشتی تو ای مطرب
رقص بر پرده گران کردن		این گران زخمه‌ای است نتوانیم
تا توانیم فهم آن کردن		یک دو ابریشمک فروتر گیر
نتوان کوه را کشان کردن		اندک اندک ز کوه سنگ کشند
کی توان سهل ترک جان کردن		تا نبینند جان جان‌ها را
نتوان راه بی‌نشان کردن		بنما ای ستاره کاندر ریگ

به شکرخنده‌ایم شیرین کن		چند بوسه وظیفه تعیین کن
این دعای خوش است آمین کن		آن دلت را خدای نرم کناد
من بخسبم کنار بالین کن		مگر این را به خواب خواهم دید
رو فسون مسیح آیین کن		ای فسون اجل فراق لبت
هین براق وصال را زین کن		عرصه چرخ بی‌تو تنگ آمد
حسن را با وفا تو کابین کن		حسن داری وفاست لایق حسن
آنچ آخر کنی تو پیشین کن		چون بمیرند رحم خواهی کرد
داروی اشتران گرگین کن		حاجیان مانده‌اند از ره حج
چاره آب و زاد و خرجین کن		تا به کعبه وصال تو برسند
این جهان را تو آن جهان بین کن		ای دو چشم جهان به تو روشن
چشم و دل را چو طور سینین کن		از تجلی آفتاب رخت
من کی باشم که گویمت این کن		بس کنم شد ز حد گستاخی
آنچ آن لایق است تلقین کن		گر نبود این سخن ز من لایق
گو شمال هلال و پروین کن		شمس تبریز بر افق بخرام

کم زنم من چو روغن به لسان		سیر گشتم ز نازهای خسان
تا نیفتند اندر او مگسان		بعد از این شهد را نهان دارم
که نیابند مر مرا عسسان		خویش را بعد از این چنان دزدم
بی‌رفیقان و صاحبان و کسان		هر زمان جانب دگر تازم
این چنین قوم را به من مرسان		ای خدا در تو چون گریخته‌ام

بجز از کام دل جدا بودن		چیست با عشق آشنا بودن
با سگان بر در وفا بودن		خون شدن خون خود فروخوردن
پیش او مرگ و نقل یا بودن		او فدایی است هیچ فرقی نیست
جهد می‌کن به پارسا بودن		رو مسلمان سپر سلامت باش
عاشقانند بر فنا بودن		کاین شهیدان ز مرگ نشکیبند
ترس ایشان ز بی بلا بودن		از بلا و قضا گریزی تو
تو نتانی به کربلا بودن		ششه می‌گیر و روز عاشورا

اندکی هست خویشتن دیدن		گر چه اندر فغان و نالیدن
خوگرم من به خویش دزدیدن		آن نباشد مرا چو در عشقت
پاکم از خویشتن پسندیدن		به خدا و به پاکی ذاتش
به که آید به وقت گردیدن		دیده کی از رخ تو برگردد
ننگ باشد ز مرگ لنگیدن		در چنین دولت و چنین میدان
بر همه مرگ‌ها بخندیدن		عاشقان تو را مسلم شد
اصل را نیست خوف لرزیدن		فرع‌های درخت لرزانند
از دل خویش میوه برچیدن		باغبانان عشق را باشد
در مکافات رنج پیچیدن		جان عاشق نواله‌ها می‌پیچ
نتوان عشق را بورزیدن		زهد و دانش بورز ای خواجه
لیک کو گوش بهر بشنیدن		پیش از این گفت شمس تبریزی

زهره زند پرده شنگولیان		شب که جهان است پر از لولیان
خنجر و شمشیر کند در میان		بیند مریخ که بزم است و عیش
پیش و پسش اختر چون ماکیان		ماه فشاند پر خود چون خروس
تا که گواهی ندهد بر کیان		دیده غماز بدوزد فلک
تا کی کند سود و کی دارد زیان		خفته گروهی و گروهی به صید
سست میفکن لب چون ناشیان		پنج و شش است امشب مهره قمار
پرده بود خواب و حجاب عیان		جام بقا گیر و بهل جام خواب
خاک سیه بر سر این باقیان		ساقی باقی است خوش و عاشقان
تا که شوی مهتر حلواییان		زهر از آن دست کریمش بنوش
عشق چو حلوا و جهان چون تیان		عشق چو مغز است جهان همچو پوست
تا نکنم حلیه حلوا بیان		حلق من از لذت حلوا بسوخت

آرد آن باده وافر ثمن		ساقی من خیزد بی‌گفت من
بشنود آواز دلم بی‌دهن		حاجت نبود که بگویم بیار
و آن کرم بی‌حد و خلق حسن		هست تقاضاگر او لطف او
بر تو زند نور مگویش بزن		ماه برآید تو مگویش برآ
وی به گه رزم مهین صف شکن		ای به گه بزم بهین عیش و نوش
وز پی محبوس چه‌ای خوش رسن		از پی هر گمره نیکو دلیل
تو مثل شمعی و جان‌ها لگن		عالم همچون شب و تو همچو ماه
با تو شود ساکن نعم السکن		جان مثل ذره بود بی‌قرار

دردکش و دلخوش و چالاک من		مست رسید آن بت بی‌باک من
هیچ به خود منگر غمناک من		گفت به من بنگر و دلشاد شو
پاک کنش در نظر پاک من		ز آب و گل این دیده تو پرگل است
گفت مزن بخیه بر این چاک من		دست بزد خرقه من چاک کرد
پاک مکن روی خود از خاک من		روی چو بر خاک نهادم بگفت
ز آنک منم شیر و تو شیشاک من		ای منت آورده منت می‌برم
لیک سیه می‌نکند زاک من		نفت زدم در تو و می‌سوز خوش

آن منی آن منی آن من		جان منی جان منی جان من
قند منی لایق دندان من		شاه منی لایق سودای من
چشم من و چشمه حیوان من		نور منی باش در این چشم من
سرو من آمد به گلستان من		گل چو تو را دید به سوسن بگفت
زلف تو حال پریشان من		از دو پراکنده تو چونی بگو
چاه زنخدان تو زندان من		ای رسن زلف تو پابند من
پیش من آ ای گل خندان من		دست فشان مست کجا می‌روی

در تک این خانه گرفتم وطن		می‌نروم هیچ از این خانه من
کفر بود نیت بیرون شدن		خانه یار من و دارالقرار
گوش نهم سوی تنن تنتنن		سر نهم آن جا که سرم مست شد
راه من این است تو راهم مزن		نکته مگو هیچ به راهم مکن
جان من این جاست برو جان مکن		خانه لیلی است و مجنون منم
همچو منش باز بماند دهن		هر کی در این خانه درآید ورا
قارع در گشت دو صد درشکن		خیز ببند آن در اما چه سود
ز آتش روی چو تو شیرین ذقن		ای خنک آن را که سرش گرم شد
ای رخ تو حسرت هر مرد و زن		آن رخ چون ماه به برقع مپوش
ای در تو قبله هر ممتحن		این در رحمت که گشادی مبند
هم تو سهیلی و عقیق یمن		شمع تویی شاهد تو باده تو
حلقه به گوش توام و مرتهن		باقی عمر از تو نخواهم برید
می‌نرمد پیل من از کرگدن		می‌نرمد شیر من از آتشت
بی‌گل و بی‌خار نباشد چمن		تو گل و من خار که پیوسته‌ایم
جان شبی دل ز شبم برمکن		من شب و تو ماه به تو روشنم
سر پی شکرانه نهم بر لگن		شمع تو پروانه جانم بسوخت
گشته یکی جان پنهان در دو تن		جان من و جان تو هر دو یکی است
روشن از او گشته هزار انجمن		جان من و تو چو یکی آفتاب
رسته شد از تفرقه خویشتن		وقت حضور تو دو تا گشت جان
مطرب عشاق بگو تن مزن		تن زدم از غیرت و خامش شدم
ماهی جان راست چو بحر عدن		خطه تبریز و رخ شمس دین

بازسپردم به تو من خویشتن		ای تو پناه همه روز محن
قطره آن الفت مرد است و زن		قلزم مهری که کناریش نیست
شاه بگوید به گدا کیمسن		شیر دهد شیر به اطفال خویش
سرمه یعقوب شود پیرهن		بلک شود آتش دایه خلیل
آب بنوشد ز ثری یاسمن		نور بد و شد بصر از آفتاب
با همه کفرش به عبادت شمن		بلک کشد از بت سنگین غذا
زهر دهد دایه چو آری تو فن		قهر کند دایگی از لطف تو
حله شود بر تن مؤمن کفن		گردد ابریشم بر کرم گور
بلبل جان خطبه کند بر فنن		بس کن از این شرح و خمش کن که تا

چرخ دوتا شد ز مناجات من		بانگ برآمد ز خرابات من
یار درآمد به مراعات من		عاقبت امر ظفر دررسید
دلبر بی‌کفو مکافات من		یا رب یا رب که چه سان می‌کند
غفلت و انکار و جنایات من		طاعت و ایمان کند آن کیمیا
زله دهد از پی زلات من		قصر دهد از پی تقصیر من
از تبش روز ملاقات من		جوش نهد در دل دریا و کوه
سوخته بودی ز خیالات من		گر نبدی پرده خیالات خلق
طبل و علم نعره و هیهات من		در سپه جان زندی زلزله
نیم شبان آتش میقات من		در افق چرخ زدی شعله‌ها

یار درآمد به مراعات من		بانگ برآمد ز خرابات من
رفت ز حد ذوق مناجات من		تا که بدیدم مه بی‌حد او
آمد هنگام ملاقات من		موسی جانم به که طور رفت
کآمد سرمست به میقات من		طور ندا کرد که آن خسته کیست
پر شده تا سقف سماوات من		این نفس روشن چون برق چیست
رسته ز هجران و ز آفات من		این دل آن عاشق مستان ماست
بر طمع لطف و مکافات من		آمده با سوز و هزاران نیاز
خلعت و تشریف و مکافات من		پیشتر آ پیشتر آ و ببین
عمر ابد گیر ز اثبات من		نفی شدی در طلب وصل من
مست شو این است کرامات من		از خم توحید بخور جام می
مات منی مات منی مات من		پهلوی شه آمده‌ای مات شو
چند ز هیهای و ز هیهات من		بس کن ای دل چو شدی مات شه

نور مه از نور ملاقات من		ظلمت شب پرتو ظلمات من
زلت و انکار و جنایات من		گوهر طاعت شد از آن کیمیا
تا نگرد سوی سماوات من		هست سماوات در آن آرزو
ای شه جان شاهد شهمات من		ای رخ خورشید سوی برج من

کفر من و توبه و اخلاص من		ای تو چو خورشید و شه خاص من
تا تو بگوییش که رقاص من		رقص کند بر سر چرخ آفتاب
کای ز تو جان یافته اشخاص من		سجده کنان پیش درت نفس کل
بحر منی گوهر و غواص من		نفس کل و عقل کل و آن دگر
جرم من و واعظ و قصاص من		کفر من و گوهر ایمان من

که ز معشوقه پنهان من		بانگ برآمد ز دل و جان من
تاج سر من شه و سلطان من		سجده گه اصل من و فرع من
دست غم یوسف کنعان من		خسته و بسته‌ست دل و دست من
گفت ز دست من و دستان من		دست نمودم که بگو زخم کیست
دید و بخندید دلستان من		دل بنمودم که ببین خون شده‌ست
عید مرا ای شده قربان من		گفت به خنده که برو شکر کن
آن منی آن منی آن من		گفتم قربان کیم یار گفت
دید ملک دیده گریان من		صبح چو خندید دو چشمم گریست
از شفقت چشمه حیوان من		جوش برآورد و روان کرد آب
در بن هر سی و دو دندان من		نک اثر آب حیاتش نگر
تازه بدو سدره ایمان من		آب حیات است روانه ز جوش
بنده تر از من دل حیران من		بنده این آبم و این میراب
پیش شهنشاه نهان دان من		بس کن گستاخ مرو هین خموش

خرمی این دم و فردای من		بازرسید آن بت زیبای من
در رخ او باغ و تماشای من		در نظرش روشنی چشم من
بانگ من و نعره و هیهای من		عاقبت امر به گوشش رسید
جان و جهان است و تمنای من		بر در من کیست که در می‌زند
ور نکند یاد من او وای من		گر نزند او در من درد من
باز مکن سلسله از پای من		دور مکن سایه خود از سرم
رو بر حلوایی و حلوای من		در چه خیالی هله ای روترش
تا که بیفزاید صفرای من		هم بخور و هم کف حلوا بیار
چیست زبونی تو بابای من		ریش تو را سخت گرفته‌ست غم
ای نر و نرزاده و مولای من		در زنخش کوب دو سه مشت سخت
غرقه آب آمد سقای من		مشک بدرید و بینداخت دلو
رفت و بنشنید علالای من		بانگ زدم کای کر سقا بیا
عاقبت آید سوی صحرای من		آن من است او و به هر جا رود
از لمع گوهر گویای من		جوشش دریای معلق مگر
دررو در آب مصفای من		گوید دریا که ز کشتی بجه
قطره شود بحر به دریای من		قطره به دریا چو رود در شود
کز ازل آمد غم و سودای من		ترک غزل گیر و نگر در ازل

یک قدح مردفکن برگزین		آمده‌ای بی‌گه خامش مشین
تا بدمد سبزه ز آب و ز طین		آب روان داد ز چشمه حیات
تا بگزد لاله رخ یاسمین		آن می گلگون سوی گلشن کشان
خندد و گوید سخنی خندمین		راح نما روح مرا تا که روح
چونک برافشاند یار آستین		درکشد اندیشه گری دست خود
کاین بکشد کان حلاوت ز کین		گردن غم را بزند تیغ می
کاغتنموا الهوه یا شاربین		بام و در مجلس افغان کند
چشم گشا روشنی چشم بین		گوش گشا جانب حلقه کرام
جعد تو را بیند پنجاه چین		سجده کند چین چو گشاید دو چشم
سوی امین آید روح الامین		خرمیش بر دل خرم زند
بازرهد جان ز بنات و بنین		مادر عشرت چو گشاید کنار
وز کف او گیرم در ثمین		بس کنم و رخت به ساقی دهم

ای صنم همدل و همرنگ من		پیشتر آ ای صنم شنگ من
تا تو بگوییش که دلتنگ من		شیوه گری بین که دلم تنگ شد
تا تو بگویی سره سرهنگ من		جنگ کنم با دل خود چون عوان
از غم تو ای بت گلرنگ من		چند بپرسی که رخت زرد چیست
زاری این قالب چون چنگ من		دوش به زهره همه شب می‌رسید
تا برهد جان من از ننگ من		جان مرا از تن من بازخر
صیرفی زر دل چون سنگ من		ای شده از لطف لب لعل تو
کز جهت توست همه جنگ من		صلح بده جان مرا و مرا
گر تو بگویی که بیا لنگ من		پای من از باد روانتر شود
کز تو شود چون شکر آونگ من		زان شده‌ام بسته آونگ تو
اه چه شوم چون کنی آهنگ من		ای تو ز من فارغ و من زار زار
روم مرا بازخر از زنگ من		زنگی غم بر در شادی روم
نیم قدم شد ز تو فرسنگ من		بی‌گهی و دوری ره باک نیست
تازه شده روی پرآژنگ من		پیری من گشته به از کودکی
تات بگوید خمش و دنگ من		خامش کن چون خمشان دنگ باش

بت چینی که نگذارد که افتد بر رخ ما چین		می تلخی که تلخی‌ها بدو گردد همه شیرین
رخش هر لحظه می‌گوید که گلزار مخلد بین		میش هر دم همی‌گوید که آب خضر را درکش
لب شیرین او خواند به افسون سوره والتین		زبان چرب او کرد درختانی پر از زیتون
هواه کاشف البلوی کعسق او یاسین		ایا من عشق خدیه یذیب الف حور العین
کمال ساده الوافی یفوق الطور فی المتکین		شعاع وجهه یعلو علی شمس الضحی نورا
و کم من میت احیا محیاه کیوم الدین		فکم من عاشق اردی مقال الحب زر غبا
که زنده کردمی هر دم هزاران مرده زین تلقین		همی‌گوید مگو چیزی وگر نی هست تمییزی
وراء الحرف معلوم بیان النور فی التعیین		سکوتی عند احرار غدا کشاف اسرار
که او ناگفته دریابد چو گوش غیب گو آمین		چو می‌گوید بگو حاجت دهد گوشی بدین امت
و ترجم ما کتمناه لاهل الحی حتی حین		سکتنا یا صبا نجد فبلغ انت ما تدری

فلک اندر سجود آید نهد سر از بن دندان		اگر امروز دلدارم درآید همچو دی خندان
ترفق ساعه و اسال وصل من باد بالهجران		الا یا صاح لا تعجل بقتلی قد دنا المقتل
ببین این اشک بی‌پایان طوافی کن بر این طوفان		بگفتم ای دل خندان چرا دل کرده‌ای سندان
و انت بالوفا اولی فلا تشمت بی الشیطان		عذیری منک یا مولا فان الهم استولی
نه بیمارم نه غمخوارم مرا نگرفت غم چندان		مرا گوید چه غم دارد دل آواره چه کم دارم
قد استولیت فانصرنی فان الفضل بالاحسان		الا یا متلفی زرنی لتحیینی و تنشرنی
کرم منسوخ شد مانا نشد منسوخ ای سلطان		مکن جانا مکن جانا که هم خوبی و هم دانا
فلا تعرض بذا عنی وجد بالعفو و الغفران		و ما ذنبی سوی انی عدیم الصبر فی فنی
خدایا مهر افزایش محالی را بساز امکان		عجب گردد دل و رایش ز بی‌باکی ببخشایش
و سقونا به سقیاکم خذوا بالجود یا اخوان		اتیناکم اتیناکم فاحیونا بلقیاکم
دل تو پند نپذیرد پس این دردی است بی‌درمان		شفیعی گر تو را گیرد که آن بیچاره می‌میرد
الفت النار احیانا فمن ذایألف النیران		دخلت النار سکرانا حسبت النار اوطانا
چو بیند گریه‌ام گوید که این اشک است یا باران		چو بیند سوز من گوید که این زرق است یا برقی
و لا تعرض و لا تقل و لا تردینی بالنسیان		خلیلی قد دنا نقلی بلا قلب و لا عقل
تو را صرع است یا سودا کس از حلوا کند افغان		مرا گوید که درد ما به از قند است و از حلوا
و شوک الحب کالعبهر فما یبکیک یا فتان		یقول خادع المعشر بلاء العشق کالسکر
چه می‌نالی به طراری منم سلطان طراران		ز رنجم گنج‌ها داری ز خارم جفت گلزاری
برودات الهوی تدفی و نیران الهوی ریحان		جراحات الهوی تشفی کدورات الهوی تصفی
که می‌مویی و می‌گویی چنین مقلوب با ایشان		مگر خواهی که خامان را بیندازی ز راه ما
فبیس البخل فی المأکل و نعم الجود فی الانسان		اذا استغنیت لا تبخل تصدق فی الهوی و انخل
مبادا یار ز اوباشی کند با تو همین دستان		چو در بزم طرب باشی بخیلی کم کن ای ناشی
ادر کاستنا و اسکر فان العیش للسکران		الا یا ساقیا اوفر و لا تمنن لتستکثر
رها کن حرص بدخو را مخور می جز در این میدان		چو خوردی صرف خوش بو را بده یاران می‌جو را
و امددنا بحرات عظام یا عظیم الشأن		فلا تسق بکاسات صغار بل بطاسات
سبو را ساز پیمانه که بی‌گه آمدیم ای جان		بهل جام عصیرانه که آوردی ز میخانه
فنعم الکاس مقیاسا و بیس الهم کالسرحان		سقانا ربنا کاسا مراعاه و ایناسا
بیار آن یار محرم را که خاک او است صد خاقان		بیار آن جام خوش دم را که گردن می‌زند غم را
و مل بالفقر تلقائی و انت الدین و الدیان		اذا ما شیت ابقائی فکن یا عشق سقائی
حیات خلد انگیزد چو ذات عشق بی‌پایان		میی کز روح می‌خیزد به جام فقر می‌ریزد
تسلی القلب بالبشری تصفینا عن الشنن		الا یا ساقی السکری انل کاساتنا تتری
که صاف صاف راواقی مثال باده خم دان		دغل بگذار ای ساقی بکن این جمله در باقی
تضیء فی تراقینا بنور لاح کالفرقان		سنا برق لساقینا بکاسات تلاقینا
یکی لون است و صد الوان شود بر روی از او تابان		زهی آبی که صد آتش از او در دل زند شعله
فدیناه به قنطار بلا عد و لا میزان		فماء مشبه النار عزیز مثل دینار
برد از دیده‌ها کوری بپراند سوی کیوان		شرابی چون زر سوری ولی نوری نه انگوری
فایاکم و ایاها و خلوا دهشته الحیران		اذا افناک سقیاها و زاد الشرب طغواها
اناالحق بجهد از جانش زهی فر و زهی برهان		چو کرد آن می دگر سانش نمود آن جوش و برهانش

خرامیدیم بر کوری دشمن		دگرباره چو مه کردیم خرمن
بخندانید عالم را چو گلشن		دگربار آفتاب اندر حمل شد
به غمازی زبان گشته‌ست سوسن		ز طنازی شکوفه لب گشاده‌ست
از آن خیاط بی‌مقراض و سوزن		چه اطلس‌ها که پوشیدند در باغ
پر از حلوای بی‌دوشاب و روغن		طبق بر سر نهاده هر درختی
چو طبال ربیعی شد دهلزن		دهل کردیم اشکم را دگربار
که بود اندر زمستان همچو آهن		ز ره گشته ز باد آن روی آبی
کز آن آهن ببافیده‌ست جوشن		بهار نو مگر داوود وقت است
برون رفتند آن سردان ز مسکن		ندا زد در عدم حق کای ریاحین
چو مرغان خلیلی از نشیمن		به سربالای هستی روی آرید
مسبح گرد او مرغان الکن		رسید آن لک لک عارف ز غربت
برون کردند سر یک یک ز روزن		هزیمتیان که پنهان گشته بودند
پر از طوق و جواهر گوش و گردن		برون کردند سرها سبزپوشان
همی‌کوبند پا بر گور بهمن		سماع است و هزاران حور در باغ
اگر داری چو نرگس چشم روشن		هلا ای بید گوش و سر بجنبان
ستیزه رو است می‌آید پی من		همی‌گویم سخن را ترک من کن
حدیث عاشقان را فاش کردن		نخواهم من برای روی سختش
الا فافرح بنا من کان یحزن		ینادی الورد یا اصحاب مدین
و قال الله للعاری تزین		فان الارض اخضرت بنور
و دیوان النشور غدا مدون		و عاد الهاربون الی حیاه
و ابلاهم زمانا ثم احسن		بامر الله ماتوا ثم جاؤا
و برهان صنایعه مبرهن		و شمس الله طالعه به فضل
نقدر حجمها من غیر ملبن		و صبغنا النبات بغیر صبغ
الا یا حایرا فیها توطن		جنان فی جنان فی جنان
فذا نال الوصال و ذا تفرعن		و هیجنا النفوس الی المعالی
فان الصمت للاسرار ابین		الا فاسکت و کلمهم به صمت

کابیکینونین کالی زویمسن		افندس مسین کاغا یومیندن
بیمی تی پاتیس بیمی تی خسس		یتی بیرسس یتی قومسس
هله این من هله آن من		هله دل من هله جان من
هله گنج من هله کان من		هله خان من هله مان من
هذا سکنی هذا مددی		هذا سیدی هذا سندی
هذا ازلی هذا ابدی		هذا کنفی هذا عمدی
یا من قده ضعف الشجر		یا من وجهه ضعف القمر
یا من عشقه نور النظر		یا من زارنی وقت السحر
ز این دلیر جان خود جان نبری		گر تو بدوی ور تو بپری
از مرده خری والله بتری		ور جان ببری از دست غمش
خاراذی دیدش ذتمش انیمو		ایلا کالیمو ایلا شاهیمو
میذن چاکوسش کالی تویالی		یوذ پسه بنی پوپونی لالی
وز صد مجنون افزون شده‌ام		از لیلی خود مجنون شده‌ام
باری بنگر تا چون شده‌ام		وز خون جگر پرخون شده‌ام
من غرقه شوم در عین خوشی		گر ز آنک مرا زین جان بکشی
گر گوش مرا زان سو بکشی		دریا شود این دو چشم سرم
یا مبتشرا فی تهنیتی		یا منبسطا فی تربیتی
یا قاتلنا انت دیتی		ان کنت تری ان تقتلنی
هستی تو بر هستی بزنی		گر خویش تو بر مستی بزنی
شکلی بکنی دستی بزنی		در حلقه ما بهر دل ما
گفتم که لبت گفتا نچشی		صد گونه خوشی دیدم ز اشی
پرعشق بود چشمم ز کشی		بر گورم اگر آیی بنگر
و آن گنج بود نی صورت زر		آن باغ بود نی نقش ثمر
لا تسالنی زان چیز دیگر		شب عیش بود نی نقل و سمر

لیس من التراب بل معصره بلا مکان		کیف اتوب یا اخی من سکر کارجوان
یا من من یشربها من الممات و الهوان		خط علی کوسها کتابه شارحه
فها الیها جانب و جانب الی الجنان		من تبریز نبعه منبته و ینعه

الزینه عندنا تیقن		العشق یقول لی تزین
لا تله عن الیقین بالظن		لا تنظر غیرنا فتعمی
لا تبرح عندنا فتامن		لا عیش لخایف کئیب
من کنت مناه کیف یحزن		من کنت هواه کیف یهلک
ذاک حسن و نحن احسن		العقل رسولنا الیکم
فالهجر من البلاء اخشن		اخشوشن بالبلا و ارضی
هذا سبب الیه یرکن		من رام الی العلی عروجا
فی مسکننا و نعم مسکن		یا مضطربا تعال و افلح

اذا وافاک قلب کیف یحزن		ایا بدر الدجی بل انت احسن
له رهنا اذا ما کنت ترهن		فصر یا قلب فی سوق المعالی
تکنس فی صعودک او توطن		ایا نجما خنوسا فی ذراه
و لا یغشاک فقر انت مخزن		فلا یعلوک نحس انت آمن
له عذر و برهان مبرهن		ایا جسما فنیت فی هواه
فمن ارضعته فهو المسمن		و ارضعنی لبانا ترتضیه
و ان الخلد یدخله من آمن		اذا ما لم یذقه کیف یحیی

فالمکانات حجاب عن عیان اللامکان		اطیب الاسفار عندی انتقالی من مکان
ینتن الماء الزلال طول حبس فی الجنان		المکانات خوابی لا مکان بحر الفرات
یا ضمیری طرسرارا لا تطر صوب البیان		فی البیان انفراج فی مطار للضمیر
و انتقال للطیور فوق جو للامان		انتقال للدجاج وسط دار للحبوب
انتقال فی هوان و انتقال فی جنان		یا فتی شتان بین انتقال و انتقال
انما الفرق سیبدوا آخرا للافتان		فی کلا النقلین ذوق فی ابتدا الانتهاض

غمز عین من ملاح فی وصال مستبین		اطیب الاعمار عمر فی طریق العاشقین
زاد طیبا من جنان فی قیان حور عین		رویه المعشوق یوما فی مقام موحش
فهی زادت لطفها عندی من الماء المعین		عفروا من ترب باب بغیه وجهی مدا
انه یحکی صفاتا من صفات شمس دین		غار جسمی ان یراه عاذل او عاذر
اشربوا اصحابنا تستمسکوا الحق المبین		حبذا سکر حیاتی مزیل للحیا
استرق العبد ذاک الطاهر الروح الامین		سیدا مولا کریما عالما مستیقظا
آمن من کل خوف او بلاء او مکین		حبذا ظلا ظلیلا من نخیل باسق
فاعجبوا من مسکر مستکثر الرای الرزین		تمره یصفی عقولا کدرت انوارها

یا قریب العهد من شرب اللبن		یا صغیر السن یا رطب البدن
دیلمی الشعر رومی الذقن		هاشمی الوجه ترکی القفا
من رآی روحین عاشا فی بدن		روحه روحی و روحی روحه
غیر ان لم یعرفوا عشقی به من		صح عند الناس انی عاشق
کل شیء منکم عندی حسن		اقطعوا شملی و ان شئتم صلوا
و متاعی باد مما فی وطن		ذاب مما فی متاعی وطنی

اقترب الوصل و افنی المحن		ابشر ثم ابشر یا مؤتمن
من سکر یلقب‌ام الفتن		فاجتمعوا نقضی ما فاتنا
قد قرب المنزل نعم الوطن		قد قدم الساقی نعم السقا
پرورش آمد همه کار چمن		کار تو این است که دل پروری
انت لنا البر ولی المنن		خلدک الله لنا ساقیا
من سکر یقطع راس الحزن		نحن عطاش سندی فاسقنا
طیبه السر ملیح العلن		ینشئنا صفوته نشأه
و اغتنم الفرض و خل السنن		ترک کن این گفت و همی‌باش جفت
تن تنتن تن تنتن تن تنن		فاغتنم السکر و زمزم لنا
قد وضع الحرب فخل المحن		قد ظهر الصبح و خل الحرس
و اختلط الشهد لنا باللبن		طیبنا الراح و نعم المطیب
فاسق و اسرف سرفا مشبعا		نطمع فی الزاید فازدد لنا
رن لنا رنه ظبی الاغن		سن لنا سنتک المرتضی
لیس علی الارض کهذا العطن		نخ هنا جمله بعراننا
من هو لا یعبد هذ الوثن		من هو لا یغبط هذ السقا
فاقنع بالاوجز یا ممتحن		ما لرسالات هوی منتهی
نشرب بالوحده نحن اذن		قد سکر القوم و نام الندیم
فعلللن فعلللن فعللن		مفتعلن مفتعلن مفتعل

طیبه النفس به طایعون		نحن الی سیدنا راجعون
انفسنا نحن له بایعون		سیدنا یصبح یبتا عنا
نحن الی نظرته جایعون		یفسد ان جاع الی مؤکل
تحسب انا ابدا ضایعون		سوف تلاقیه به میعاده

شوریده گردد عقل او آشفته گردد خوی او		ای عاشقان ای عاشقان آن کس که بیند روی او
بر رو و سر پویان شود چون آب اندر جوی او		معشوق را جویان شود دکان او ویران شود
آن کو چنین رنجور شد نایافت شد داروی او		در عشق چون مجنون شود سرگشته چون گردون شود
ترک فلک چاکر شود آن را که شد هندوی او		جان ملک سجده کند آن را که حق را خاک شد
چون خوش نباشد آن دلی کو گشت دستنبوی او		عشقش دل پردرد را بر کف نهد بو می‌کند
بسته‌ست دست جادوان آن غمزه جادوی او		بس سینه‌ها را خست او بس خواب‌ها را بست او
شیران زده دم بر زمین پیش سگان کوی او		شاهان همه مسکین او خوبان قراضه چین او
چندین چراغ و مشعله بر برج و بر باروی او		بنگر یکی بر آسمان بر قله روحانیان
بر قلعه آن کس بررود کو را نماند اوی او		شد قلعه دارش عقل کل آن شاه بی‌طبل و دهل
ای شب تو زلفش دیده‌ای نی نی و نی یک موی او		ای ماه رویش دیده‌ای خوبی از او دزدیده‌ای
چون بیوه‌ای جامه سیه در خاک رفته شوی او		این شب سیه پوش است از آن کز تعزیه دارد نشان
نی چشم بندد چشم او کژ می‌نهد ابروی او		شب فعل و دستان می‌کند او عیش پنهان می‌کند
چون پیش چوگان قدر هستی دوان چون گوی او		ای شب من این نوحه گری از تو ندارم باوری
بی‌پا و بی‌سر می‌دود چون دل به گرد کوی او		آن کس که این چوگان خورد گوی سعادت او برد
ای دل فرورفته به سر چون شانه در گیسوی او		ای روی ما چون زعفران از عشق لاله ستان او
این پشت و رو این سو بود جز رو نباشد سوی او		مر عشق را خود پشت کو سر تا به سر روی است او
ای دل ز صورت نگذری زیرا نه‌ای یک توی او		او هست از صورت بری کارش همه صورتگری
غریدن شیر است این در صورت آهوی او		داند دل هر پاک دل آواز دل ز آواز گل
از صنعت جولاهه‌ای وز دست وز ماکوی او		بافیده دست احد پیدا بود پیدا بود
فراش این کو آسمان وین خاک کدبانوی او		ای جان‌ها ماکوی او وی قبله ما کوی او
کی ز آب چشم او تر شود ای بحر تا زانوی او		سوزان دلم از رشک او گشته دو چشمم مشک او
صد رحمت و صد آفرین بر دست و بر بازوی او		این عشق شد مهمان من زخمی بزد بر جان من
ای مرده جست و جوی من در پیش جست و جوی او		من دست و پا انداختم وز جست و جو پرداختم
سودش ندارد های من چون بشنود دل هوی او		من چند گفتم های دل خاموش از این سودای دل

و اندر دل آتش درآ پروانه شو پروانه شو		حیلت رها کن عاشقا دیوانه شو دیوانه شو
وآنگه بیا با عاشقان هم خانه شو هم خانه شو		هم خویش را بیگانه کن هم خانه را ویرانه کن
وآنگه شراب عشق را پیمانه شو پیمانه شو		رو سینه را چون سینه‌ها هفت آب شو از کینه‌ها
گر سوی مستان می‌روی مستانه شو مستانه شو		باید که جمله جان شوی تا لایق جانان شوی
آن گوش و عارض بایدت دردانه شو دردانه شو		آن گوشوار شاهدان هم صحبت عارض شده
فانی شو و چون عاشقان افسانه شو افسانه شو		چون جان تو شد در هوا ز افسانه شیرین ما
چون قدر مر ارواح را کاشانه شو کاشانه شو		تو لیلة القبری برو تا لیلة القدری شوی
ز اندیشه بگذر چون قضا پیشانه شو پیشانه شو		اندیشه‌ات جایی رود وآنگه تو را آن جا کشد
مفتاح شو مفتاح را دندانه شو دندانه شو		قفلی بود میل و هوا بنهاده بر دل‌های ما
کمتر ز چوبی نیستی حنانه شو حنانه شو		بنواخت نور مصطفی آن استن حنانه را
دامی و مرغ از تو رمد رو لانه شو رو لانه شو		گوید سلیمان مر تو را بشنو لسان الطیر را
ور زلف بگشاید صنم رو شانه شو رو شانه شو		گر چهره بنماید صنم پر شو از او چون آینه
تا کی چو فرزین کژ روی فرزانه شو فرزانه شو		تا کی دوشاخه چون رخی تا کی چو بیذق کم تکی
هل مال را خود را بده شکرانه شو شکرانه شو		شکرانه دادی عشق را از تحفه‌ها و مال‌ها
یک مدتی چون جان شدی جانانه شو جانانه شو		یک مدتی ارکان بدی یک مدتی حیوان بدی
نطق زبان را ترک کن بی‌چانه شو بی‌چانه شو		ای ناطقه بر بام و در تا کی روی در خانه پر

هستی ببینی زنده دل می‌دانک باشد هست او		مستی ببینی رازدان می‌دانک باشد مست او
می‌دانک آن سر را یقین خاریده باشد دست او		گر سر ببینی پرطرب پر گشته از وی روز و شب
لیکن نیارد دم زدن از هیبت پابست او		عالم چو ضد یک دگر در قصد خون و شور و شر
حیران شود دیو و پری در خیز و در برج است او		هر دم یکی را می‌دهد تا چون درختی برجهد
ای فربه از بایست خود باری ببین بایست او		سبلت قوی مالیده‌ای از شیر نقشی دیده‌ای
ای رغبت پیوندها از رحمت پیوست او		زو قالبت پیوسته شد پیوسته گردد حالتت
جز حق نباشد فوق او جز فقر نبود پست او		ای خوش بیابان که در او عشق است تازان سو به سو
تا او بگیرد صیدها ای صید مست شست او		شست سخن کم باف چون صیدت نمی‌گردد زبون

بیزار شو بیزار شو وز خویش هم بیزار شو		بیدار شو بیدار شو هین رفت شب بیدار شو
باور نمی‌داری مرا اینک سوی بازار شو		در مصر ما یک احمقی نک می‌فروشد یوسفی
خار از کفت بیرون کند وآنگه سوی گلزار شو		بی‌چون تو را بی‌چون کند روی تو را گلگون کند
همچون قدح شو سرنگون و آن گاه دردی خوار شو		مشنو تو هر مکر و فسون خون را چرا شویی به خون
وز بهر نقل کرکسش مردار شو مردار شو		در گردش چوگان او چون گوی شو چون گوی شو
خواهی که آید پیش تو بیمار شو بیمار شو		آمد ندای آسمان آمد طبیب عاشقان
گر یار غاری هین بیا در غار شو در غار شو		این سینه را چون غار دان خلوتگه آن یار دان
خواهی بدانی دزد را طرار شو طرار شو		تو مرد نیک ساده‌ای زر را به دزدان داده‌ای
خواهی که غواصی کنی دم دار شو دم دار شو		خاموش وصف بحر و در کم گوی در دریای او

از جنگ می‌ترسانیم گر جنگ شد گو جنگ شو		نبود چنین مه در جهان ای دل همین جا لنگ شو
تو عاقلی و فاضلی دربند نام و ننگ شو		ماییم مست ایزدی زان باده‌های سرمدی
تو عاشق نقش آمدی همچون قلم در رنگ شو		رفتیم سوی شاه دین با جامه‌های کاغذین
ای روح این جا مست شو وی عقل این جا دنگ شو		در عشق جانان جان بده بی‌عشق نگشاید گره
خواهی به سوی روم رو خواهی به سوی زنگ شو		شد روم مست روی او شد زنگ مست موی او
زین بت خلاصی نیستت خواهی به صد فرسنگ شو		در دوغ او افتاده‌ای خود تو ز عشقش زاده‌ای
این گو برو صدیق شو و آن گو برو افرنگ شو		گر کافری می‌جویدت ورمؤمنی می‌شویدت
از دخل او چون نخل شو وز نخل او آونگ شو		چشم تو وقف باغ او گوش تو وقف لاغ او
گر راستی رو تیر شو ور کژروی خرچنگ شو		هم چرخ قوس تیر او هم آب در تدبیر او
خواهی عقیق و لعل شو خواهی کلوخ و سنگ شو		ملکی است او را زفت و خوش هر گونه ای می‌بایدش
با سیل سوی بحر رو مهمان عشق شنگ شو		گر لعل و گر سنگی هلا می غلط در سیل بلا
گر آب دریا کم شود آنگه برو دلتنگ شو		بحری است چون آب خضر گر پر خوری نبود مضر
گر یاد خشکی آیدت از بحر سوی گنگ شو		می‌باش همچون ماهیان در بحر آیان و روان
چون آن کند رو نای شو چون این کند رو چنگ شو		گه بر لبت لب می‌نهد گه بر کنارت می‌نهد
مستان او را جام شو بر دشمنان سرهنگ شو		هر چند دشمن نیستش هر سو یکی مستیستش
شد روز عرض عاشقان پیش آ و پیش آهنگ شو		سودای تنهایی مپز در خانه خلوت مخز
باغ پرانگور ویی گه باده شو گه بنگ شو		آن کس بود محتاج می کو غافل است از باغ وی
کت گفت کاندر مشغله یار خران عنگ شو		خاموش همچون مریمی تا دم زند عیسی دمی

پیمانه خون شفق پنگان خون پیمای تو		ای شعشعه نور فلق در قبه مینای تو
رقصان و غلطان آمده تا ساحل دریای تو		ای میل‌ها در میل‌ها وی سیل‌ها در سیل‌ها
چون ماه رو بالا کند تا بنگرد بالای تو		با رفعت و آهنگ مه مه را فتد از سر کله
بر پرده‌های واصلان در روضه خضرای تو		در هر صبوحی بلبلان افغان کنان چون بی‌دلان
ای برگشاده چارجو در باغ باپهنای تو		ای جان‌ها دیدارجو دل‌ها همه دلدارجو
یک جوی شیر تازه بین یک جو می حمرای تو		یک جو روان ماء معین یک جوی دیگر انگبین
کو سر که تا شرحی کنم از سرده صهبای تو		تو مهلتم کی می‌دهی می بر سر می می‌دهی
یک دم نمی‌یابد امان از عشق و استسقای تو		من خود کی باشم آسمان در دور این رطل گران
وی آسمان هم عاشقی پیداست در سیمای تو		ای ماه سیمین منطقه با عشق داری سابقه
ای دل خمش تا کی بود این جهد و استقصای تو		عشقی که آمد جفت دل شد بس ملول از گفت دل
گفتم که نالان شو کنون جان بنده سودای تو		دل گفت من نای ویم نالان ز دم‌های ویم
حمدا لعشق شامل بگرفته سر تا پای تو		انا فتحنا بابکم لا تهجروا اصحابکم

چون می ز داد تو بود شاید نهادن جان گرو		ساقی اگر کم شد میت دستار ما بستان گرو
کرده‌ست اندر شهر ما دکان و خان و مان گرو		بس اکدش و بس کدخدا کز شور می‌های خدا
مر تخت را و تاج را کرده‌ست آن سلطان گرو		آن شاه ابراهیم بین کادهم به دستش معرفت
عثمان جگر کرده گرو و آن بوهریره انبان گرو		بوبکر سر کرده گرو عمر پسر کرده گرو
گر ز آنک درویشی کند از بهر می خلقان گرو		پس چه عجب آید تو را چون با شهان این می‌کند
در عشق آن سنگ سیه کافر کند ایمان گرو		آن شاهد فرد احد یک جرعه‌ای در بت نهد
در هیچ دامی پر خود ننهاده چون مرغان گرو		من مست آن میخانه‌ام در دام آن دردانه‌ام
جان شد گرو ای کاشکی گشتی دو صد چندان گرو		بهر چه لرزی بر گرو در کار او جان گو برو
بلبل نهاده پر و سر پیش گل خندان گرو		خامش رها کن بلبلی در گلشن آی و درنگر

صد کیر خر در کون او صد تیز سگ در ریش او		آن کون خر کز حاسدی عیسی بود تشویش او
یا بول خر را بو کند یا گه بود تفتیش او		خر صید آهو کی کند خر بوی نافه کی کشد
جو را زیان نبود ولی واجب بود تعطیش او		هر جوی آب اندررود آن ماده خر بولی کند
ای چون مخنث غنج او چون قحبگان تخمیش او		خر ننگ دارد ز آن دغل از حق شنو بل هم اضل
من دست در ساقی زنم چون مستم از تجمیش او		خامش کنم تا حق کند او را سیه روی ابد

چرخی بزن ای ماه تو جان بخش مشتاقان تو		ای عشق تو موزونتری یا باغ و سیبستان تو
خار خسک نسرین شود صد جان فدای جان تو		تلخی ز تو شیرین شود کفر و ضلالت دین شود
صد شور در سرها نهی ای خلق سرگردان تو		در آسمان درها نهی در آدمی پرها نهی
عشقا چه عشرت دوستی ای شادی اقران تو		عشقا چه شیرین خوستی عشقا چه گلگون روستی
هر ذره را آهنگ تو در مطمع احسان تو		ای بر شقایق رنگ تو جمله حقایق دنگ تو
باغ و رز و گلزارها مستسقی باران تو		بی‌تو همه بازارها پژمرده اندر کارها
مستی کند برگ و ثمر بر چشمه حیوان تو		رقص از تو آموزد شجر پا با تو کوبد شاخ تر
تا برفشاند برگ خود بر باد گل افشان تو		گر باغ خواهد ارمغان از نوبهار بی‌خزان
عار آید آن استاره را کو تافت بر کیوان تو		از اختران آسمان از ثابت و از سایره
بر جای نان شادی خورد جانی که شد مهمان تو		ای خوش منادی‌های تو در باغ شادی‌های تو
کی عمر را لذت بود بی‌ملح بی‌پایان تو		من آزمودم مدتی بی‌تو ندارم لذتی
در خواب دید این پیل جان صحرای هندستان تو		رفتم سفر بازآمدم ز آخر به آغاز آمدم
بکران آبستان تو از لذت دستان تو		صحرای هندستان تو میدان سرمستان تو
آورد جان را کشکشان تا پیش شادروان تو		سودم نشد تدبیرها بسکست دل زنجیرها
هر دم حیاتی واردی از بخشش ارزان تو		آن جا نبینم ماردی آن جا نبینم باردی
تا درجهد دیوانه‌ای گستاخ در ایوان تو		ای کوه از حلمت خجل وز حلم تو گستاخ دل
چون مور شد دل رخنه جو در طشت و در پنگان تو		از بس که بگشادی تو در در آهن و کوه و حجر
پیموده کی تاند شدن ز اسکره عمان تو		گر تا قیامت بشمرم در شرح رویت قاصرم

کو ساقی دریادلی تا جام سازد از سبو		والله ملولم من کنون از جام و سغراق و کدو
با توست آن حیله مکن این جا مجو آن جا مجو		با آنچ خو کردی مرا اندرمدزد آن ده مها
هر آرزو که باشدت پیش آ و در گوشم بگو		هر بار بفریبی مرا گویی که در مجلس درآ
که من چو حلقه بر درم چون لب نهم بر گوش تو		خوش من فریب تو خورم نندیشم و این ننگرم
بالله رها کن کاهلی می‌ریز چون خون عدو		من بر درم تو واصلی حاتم کف و دریادلی
هر دم خیالی باطلی سر برزند در پیش او		تا هوش باشد یار من باطل شود گفتار من
کز آب حیوان می‌کند آن خضر هر ساعت وضو		آن کز میت گلگون بود یا رب چه روزافزون بود
طوبی لکم طوبی لکم طیبوا کراما و اشربوا		از آسمان آمد ندا کای بزمتان را ما فدا
زین سو قدح زان سو قدح تا شد شکم‌ها چارسو		سقیا لهذا المفتتح القوم غرقی فی الفرح
از دست رفتیم ای پسر رو دست‌ها از ما بشو		کس را نماند از خود خبر بربند در بگشا کمر
کز باده گلرنگ تو وارسته‌ایم از رنگ و بو		من مست چشم شنگ تو و آن طره آونگ تو
این جا به فضل ایزدی نی های می گنجد نه هو		خامش کن کز بیخودی گر های و هویی می‌زدی
یک ساعتی ساران کو یک ساعتی پایان کو		می‌گشته‌ام بی‌هوش من تا روز روشن دوش من
گر چه نبشتی از جفا نام مرا بر آب جو		ای شمس تبریزی بیا ای جان و دل چاکر تو را

در گلبنش جان صدزبان چون سوسن آزاد از او		دل دی خراب و مست و خوش هر سو همی‌افتاد از او
گر یک زمان پنهان شود نالند چون فرهاد از او		دل‌ها چو خسرو از لبش شیرین چو شکر تا ابد
رشک دم عیسی شده در زنده کردن باد از او		چون صد بهشت از لطف او این قالب خاکی نگر
از روی میر مؤمنان شد فخر صد بغداد از او		در طبع همچون گولخن ناگه خلیفه رو نمود
چشم و چراغ رهبری جان همه عباد از او		ای ذوق تسبیح ملک بر آسمان از فر او
مست و خرامان می‌رود چشم بدان کم باد از او		جان صد هزاران گرد او چون انجم او مه در میان
هم جعدهای عنبرین در طره شمشاد از او		شعشاع ماه چارده از پرتو رخسار او
خود صد جهان جان جان شد در عوض بنیاد از او		گر یک جهان ویرانه شد از لشکر سلطان عشق
داده جمال و حسن را در هر دو عالم داد از او		گر چه که بیدادی کند بر عاشقان آن غمزه‌ها
گر فهم کردی ذره‌ای کاین شاه خوبان زاد از او		پا برنهادی بر فلک از ناز و نخوت این زمین
چون دید روح آن زخم را شد در ادب استاد از او		عقل از سر گستاخیی پیشش دوید و زخم خورد
تا دست‌ها برداشتند بر چرخ در فریاد از او		صد غلغله اندر بتان افتاد و اندر بتگران
این آب حیوان چون چنین دریا شد و بگشاد از او		کآخر چه خورشید است این کز چرخ خوبی تافته‌ست
تا خان و مان بگذاشتند یک عالمی داماد از او		تا بردرید این عشق او پرده عروس جان‌ها
کز بس جمال عزتش جبریل پر بنهاد از او		بر سر نهاده غاشیه مخدوم شمس الدین کسی
تا کور گردد دیده نادیده حساد از او		زو برگشاید سر خود تبریز و جان بینا شود

عقل و خرد خیره او دل شکرآکنده او		ای تن و جان بنده او بند شکرخنده او
چیست مراد دل ما دولت پاینده او		چیست مراد سر ما ساغر مردافکن او
رستم و حمزه کی بود کشته و افکنده او		چرخ معلق چه بود کهنه ترین خیمه او
چون سوی درویش رود برق زند ژنده او		چون سوی مردار رود زنده شود مرد بدو
هیچ نبود و نبود همسر و ماننده او		هیچ نرفت و نرود از دل من صورت او
فخر جهان راست که او هست خداونده او		ملک جهان چیست که تا او به جهان فخر کند
ای خنک آن ره که تویی باج ستاننده او		ای خنک آن دل که تویی غصه و اندیشه او
صورت و نقشی چه بود با دل زاینده او		عشق بود دلبر ما نقش نباشد بر ما
خوش مگسی را که تویی مانع و راننده او		گفت برانم پس از این من مگسان را ز شکر
دام بود دانه او مرده بود زنده او		نقش فلک دزد بود کیسه نگهدار از او
در دو هزاران نبود یک کس داننده او		بس کن اگر چه که سخن سهل نماید همه را

روی ترش سازم از او بانگ و فغان آرم از او		چون بجهد خنده ز من خنده نهان دارم از او
خنده نهان کردم من اشک همی‌بارم از او		با ترشان لاغ کنی خنده زنی جنگ شود
یک طرفی آبم از او یک طرفی نارم از او		شهر بزرگ است تنم غم طرفی من طرفی
روی من او پشت من او پشت طرب خارم از او		با ترشانش ترشم با شکرانش شکرم
رقص کنان دست زنان بر سر هر طارم از او		صد چو تو و صد چو منش مست شده در چمنش
هر چه به عالم ترشی دورم و بیزارم از او		طوطی قند و شکرم غیر شکر می نخورم
سکسک و لنگی تو از او من خوش و رهوارم از او		گر ترشی داد تو را شهد و شکر داد مرا
من که در این شاه رهم بر ره هموارم از او		هر کی در این ره نرود دره و دوله‌ست رهش
حور شده نور شده جمله آثارم از او		مسجد اقصاست دلم جنت مأواست دلم
تو اگر انکاری از او من همه اقرارم از او		هر کی حقش خنده دهد از دهنش خنده جهد
سوسن و گل می‌شکفد در دل هشیارم از او		قسمت گل خنده بود گریه ندارد چه کند
شکر همی‌گفت که من صاحب انبارم از او		صبر همی‌گفت که من مژده ده وصلم از او
عشق همی‌گفت که من ساحر و طرارم از او		عقل همی‌گفت که من زاهد و بیمارم از او
گنج همی‌گفت که من در بن دیوارم از او		روح همی‌گفت که من گنج گهر دارم از او
علم همی‌گفت که من مهتر بازارم از او		جهل همی‌گفت که من بی‌خبرم بیخود از او
فقر همی‌گفت که من بی‌دل و دستارم از او		زهد همی‌گفت که من واقف اسرارم از او
شرح شود کشف شود جمله گفتارم از او		از سوی تبریز اگر شمس حقم بازرسد

عشرت چون شکر ما را تو نگهدار و مرو		روشنی خانه تویی خانه بمگذار و مرو
جان و دلم را به غم و غصه بمسپار و مرو		عشوه دهد دشمن من عشوه او را مشنو
حیله دشمن مشنو دوست میازار و مرو		دشمن ما را و تو را بهر خدا شاد مکن
آنج سزد از کرم دوست به پیش آر و مرو		هیچ حسود از پی کس نیک نگوید صنما
وسوسه‌ها را بزن آتش تو به یک بار و مرو		همچو خسان هر نفسی خویش به هر باد مده

گر دو جهان بتکده شد آن بت عیار تو کو		کار جهان هر چه شود کار تو کو بار تو کو
ای شه پیدا و نهان کیله و انبار تو کو		گیر که قحط است جهان نیست دگر کاسه و نان
ای طرب و شادی جان گلشن و گلزار تو کو		گیر که خار است جهان گزدم و مار است جهان
ای دل و ای دیده ما خلعت و ادرار تو کو		گیر که خود مرد سخا کشت بخیلی همه را
ای مدد سمع و بصر شعله و انوار تو کو		گیر که خورشید و قمر هر دو فروشد به سقر
چون نکنی سروریی ابر گهربار تو کو		گیر که خود جوهریی نیست پی مشتریی
تا دم اسرار زند جوشش اسرار تو کو		گیر دهانی نبود گفت زبانی نبود
بی‌گه شد زود بیا خانه خمار تو کو		هین همه بگذار که ما مست وصالیم و لقا
گر نه خرابی و خرف جبه و دستار تو کو		تیز نگر مست مرا همدل و هم دست مرا
روی تو زرد از قمری پشت و نگهدار تو کو		برد کلاه تو غری برد قبایت دگری
شحنگیی چون نکنی زخم تو کو دار تو کو		بر سر مستان ابد خارجیی راه زند
ترجمه خلق مکن حالت و گفتار تو کو		خامش ای حرف فشان درخور گوش خمشان

یار خوش آواز تو آن خوش دم و شش تار تو کو		شب شد ای خواجه ز کی آخر آن یار تو کو
خفته کند ناله خوش خفته بیدار تو کو		یار لطیف تر تو خفته بود در بر تو
دم ز درون تو زند محرم اسرار تو کو		گاه نماییش رهی گوش بمالیش گهی
فتنه هر مرد و زنی همدم گفتار تو کو		زنده کند هر وطنی ناله کند بی‌دهنی
ای دم تو رونق ما رونق بازار تو کو		دست بنه بر رگ او تیز روان کن تک او

پندپذیرنده نیم شور و شرر دارم از او		ای شکران ای شکران کان شکر دارم از او
هر چه به عالم ترشی دورم و بیزارم از او		خانه شادی است دلم غصه ندارم چه کنم
گل دهدم در مه دی بلبل گلزارم از او		کی هلدم با خود کی می‌دهدم بر سر می
تا قدحی می‌بکشی ز آنک گرفتارم از او		من خوش و تو نیم خوشی جهد بکن تا بچشی

عنبر نی و مشک نی بوی وی است بوی او		چیست که هر دمی چنین می‌کشدم به سوی او
توبه شکست من کیم سنگ من و سبوی او		سلسله‌ای است بی‌بها دشمن جمله توبه‌ها
پرده دری و دلبری خوی وی است خوی او		توبه شکست او بسی توبه و این چنین کسی
توبه من گناه من سوخته پیش روی او		توبه من برای او توبه شکن هوای او
آب حیات جاودان نیست مگر به جوی او		شاخ و درخت عقل و جان نیست مگر به باغ او
می‌رسد از کنارها غلغل وهای هوی او		عشق و نشاط گستری با می و رطل ساغری
تا نشود ز خود تهی پر نشود کدوی او		مرد که خودپسند شد همچو کدو بلند شد
هست ز آفتاب جان قوت جست و جوی او		سایه که باز می‌شود جمع و دراز می‌شود
نور ز عکس روی او سایه ز عکس موی او		سایه وی است و نور او جمع وی است و دور او
تا ز فلک فرودرد پرده هفت توی او		ای مه و آفتاب جان پرده دری مکن عیان
ای من و تو فنا شده پیش بقای اوی او		چیست درون جیب من جز تو و من حجاب من

آینه بین به خود نگر کیست دگر ورای تو		جان و سر تو ای پسر نیست کسی به پای تو
هم تو ببین جمال خود هم تو بگو ثنای تو		بوسه بده به روی خود راز بگو به گوش خود
راز برای گوش تو ناز تو هم برای تو		نیست مجاز راز تو نیست گزاف ناز تو
خیز دلا تو نیز هم تا نکنم سزای تو		خیز ز پیشم ای خرد تا برهم ز نیک و بد
کیست کسی بگو دگر کیست کسی به جای تو		هم پدری و هم پسر هم تو نیی و هم شکر
کان عقیق هم تویی من چه دهم بهای تو		بسته لب تو برگشا چیست عقیق بی‌بها
سایه فکند ای پسر در دو جهان همای تو		سایه توست ای پسر هر چه برست ای پسر

سوره هل اتی بخوان نکته لافتی بگو		ای تو خموش پرسخن چیست خبر بیا بگو
مشک وجود بردران ترک دو سه سقا بگو		خیمه جان بر اوج زن در دل بحر موج زن
کیست کز او حذر کنی هیچ سخن مخا بگو		چونک ز خود سفر کنی وز دو جهان گذر کنی
در دل ما بزن شرر بر سر ما برآ بگو		از می لعل پرگهر بی‌خبری و باخبر
زین دو بزاده روز و شب چیست سبب مرا بگو		ساقی چرخ در طرب مجلس خاک خشک لب
باد خزانش در کمین چیست چنین چرا بگو		از دل چرخ در زمین باغ و گل است و یاسمین
نیست یکی و نیست دو چیست یکی دو تا بگو		بخل و سخا و خیر و شر نیست جدا ز یک دگر
ذکر جفا بس است هی شکر کن از وفا بگو		بلبل مست تا به کی ناله کنی ز ماه دی
نقش فنا بشو هله ز آینه صفا بگو		هیچ در این دو مرحله شکر تو نیست بی‌گله
درگذر از صفات او ذات نگر خدا بگو		جزو بهل ز کل بگو خار بهل ز گل بگو

کوس و دهل نمی‌چخد بی‌شرف دوال تو		عید نمی‌دهد فرح بی‌نظر هلال تو
وه که خجل نمی‌شود میل من از ملال تو		من به تو مایل و تویی هر نفسی ملولتر
شمس و قمر دلیل تو شهد و شکر دلال تو		ناز کن ای حیات جان کبر کن و بکش عنان
مایه هر خجستگی ماه تو است و سال تو		آیت هر ملاحتی ماه تو خواند بر جهان
جز ز زلال صافیت می‌نخورد نهال تو		آب زلال ملک تو باغ و نهال ملک تو
رقص کند درخت‌ها چونک رسد شمال تو		ملک تو است تخت‌ها باغ و سرا و رخت‌ها
آتش و آب ملک تو خلق همه عیال تو		مطبخ توست آسمان مطبخیانت اختران
رونق آفتاب‌ها از مه بی‌زوال تو		عشق کمینه نام تو چرخ کمینه بام تو
لطف سراب این بود تا چه بود زلال تو		خشک لبند عالمی از لمع سراب تو
خیل خیال این بود تا چه بود جمال تو		ای ز خیال‌های تو گشته خیال عاشقان
چون نشود مها بدل جان و دل از وصال تو		وصل کنی درخت را حالت او بدل شود
شام بود سحر شود از کرم خصال تو		زهر بود شکر شود سنگ بود گهر شود
گوش گشاده‌ام که تا نوش کنم مقال تو		بس سخن است در دلم بسته‌ام و نمی‌هلم

نیک مبارک آمده‌ست این سفرم به جان تو		در سفر هوای تو بی‌خبرم به جان تو
کشته زار در میان زان کمرم به جان تو		لعل قبا سمر شدی چونک در آن کمر شدی
همچو هلال زار من زان قمرم به جان تو		همچو قمر برآمدی بر قمران سر آمدی
خشک لبم ز سوز دل چشم ترم به جان تو		خشک و ترم خیال تو آینه جمال تو
چون مگس شکسته پر بر شکرم به جان تو		تا تو ز لعل بسته‌ات تنگ شکر گشاده‌ای
رسته شود ز دام تو بال و پرم به جان تو		دام همیشه تا بود آفت بال و پر بود
طالب آفتاب من چون سحرم به جان تو		در تبریز شمس دین هست چراغ هر سحر

دوش چه خورده‌ای دلا راست بگو به جان تو		سخت خوش است چشم تو و آن رخ گلفشان تو
باطرب است جام تو بانمک است نان تو		فتنه گر است نام تو پرشکر است دام تو
چند نهان کنی که می فاش کند نهان تو		مرده اگر ببیندت فهم کند که سرخوشی
بوی شراب می‌زند از دم و از فغان تو		بوی کباب می‌زند از دل پرفغان من
یک دو سخن به نایبی بردهم از زبان تو		بهر خدا بیا بگو ور نه بهل مرا که تا
چون بنمود ذره‌ای خوبی بی‌کران تو		خوبی جمله شاهدان مات شد و کساد شد
بازرسید پیر ما بیخود و سرگران تو		بازبدید چشم ما آنچ ندید چشم کس
عقل نماند بنده را در غم و امتحان تو		هر نفسی بگوییم عقل تو کو چه شد تو را
پاک کنم به آستین اشک ز آستان تو		هر سحری چو ابر دی بارم اشک بر درت
نیست نشان زندگی تا نرسد نشان تو		مشرق و مغرب ار روم ور سوی آسمان شوم
کرد قضا دل مرا عاشق و کف زنان تو		زاهد کشوری بدم صاحب منبری بدم
سخت خراب می‌شوم خائفم از گمان تو		از می این جهانیان حق خدا نخورده‌ام
تا به کجا کشد مرا مستی بی‌امان تو		صبر پرید از دلم عقل گریخت از سرم
نی تو ضمان من بدی پس چه شد این ضمان تو		شیر سیاه عشق تو می‌کند استخوان من
کاین دو جهان حسد برد بر شرف جهان تو		ای تبریز بازگو بهر خدا به شمس دین

جان همه خوش است در سایه لطف جان تو		ای تو امان هر بلا ما همه در امان تو
چونک تو هستی آن ما نیست غم از کسان تو		شاه همه جهان تویی اصل همه کسان تویی
گفت مرا ز بام و در صد سقط از زبان تو		ابر غم تو ای قمر آمد دوش بر جگر
شاید ای نبات خو این همه در زمان تو		جست دلم ز قال او رفت بر خیال او
از هوس وصال تو وز طلب جهان تو		جان مرا در این جهان آتش توست در دهان
ز آنک نغول می‌روم در طلب نشان تو		نیست مرا ز جسم و جان در ره عشق تو نشان
مانده‌ام ای جواهری بر طرف دکان تو		بنده بدید جوهرت لنگ شده‌ست بر درت
بازگشا تو خوش قبا آن کمر از میان تو		شاد شود دل و جگر چون بگشایی آن کمر
در تبریز شمس دین نقد رسم به کان تو		تا نظری به جان کنی جان مرا چو کان کنی

مست و خراب می‌روی خانه به خانه کو به کو		هین کژ و راست می‌روی باز چه خورده‌ای بگو
زلف که را گشوده‌ای حلقه به حلقه مو به مو		با کی حریف بوده‌ای بوسه ز کی ربوده‌ای
خفیه روی چو ماهیان حوض به حوض جو به جو		نی تو حریف کی کنی ای همه چشم و روشنی
ای دل همچو شیشه‌ام خورده میت کدو کدو		راست بگو به جان تو ای دل و جانم آن تو
چشمه کجاست تا که من آب کشم سبو سبو		راست بگو نهان مکن پشت به عاشقان مکن
می‌نشناخت بنده را می‌نگریست رو به رو		در طلبم خیال تو دوش میان انجمن
گفت بیا به خانه هی چند روی تو سو به سو		چون بشناخت بنده را بنده کژرونده را
همچو زنان خیره سر حجره به حجره شو به شو		عمر تو رفت در سفر با بد و نیک و خیر و شر
ز آنک تو خورده‌ای بده چند عتاب و گفت و گو		گفتمش ای رسول جان ای سبب نزول جان
حلق و دهان بسوزدت بانگ زنی گلو گلو		گفت شراره‌ای از آن گر ببری سوی دهان
آنچ گلو بگیردت حرص مکن مجو مجو		لقمه هر خورنده را درخور او دهد خدا
من نه‌ام از شتردلان تا برمم به های و هو		گفتم کو شراب جان ای دل و جان فدای آن
هر کی بلنگد او از این هست مرا عدو عدو		حلق و گلوبریده با کو برمد از این ابا
دست بریده‌ای بود مانده به دیر بر سمو		دست کز آن تهی بود گر چه شهنشهی بود
آنک نیازمودیش راز مگو به پیش او		خامش باش و معتمد محرم راز نیک و بد

کی برهد ز آب نم چون بجهد یکی ز دو		کی ز جهان برون شود جزو جهان هله بگو
ای دل من ز عشق خون خون مرا به خون مشو		هیچ نمیرد آتشی ز آتش دیگر ای پسر
سایه بود موکلم گر چه شوم چو تار مو		چند گریختم نشد سایه من ز من جدا
بیش کند کمش کند این تو ز آفتاب جو		نیست جز آفتاب را قوت دفع سایه‌ها
آخر کار بنگری تو سپسی و پیش او		ور دو هزار سال تو در پی سایه می‌دوی
شمع تو گشت ظلمتت بند تو گشت جست و جو		جرم تو گشت خدمتت رنج تو گشت نعمتت
شیشه دل چو بشکنی سود نداردت رفو		شرح بدادمی ولی پشت دل تو بشکند
سر بنه و دراز شو پیش درخت اتقوا		سایه و نور بایدت هر دو به هم ز من شنو
تن زن چون کبوتران بازمکن بقوبقو		چون ز درخت لطف او بال و پری برویدت
بانگ زند خبر کند مار بداندش که کو		چغز در آب می‌رود مار نمی‌رسد بدو
آن دم سست چغزیش بازدهد ز بانگ بو		گر چه که چغز حیله گر بانگ زند چو مار هم
چونک به کنج وارود گنج شود جو و تسو		چغز اگر خمش بدی مار شدی شکار او
گنج شود تسوی جان چون برسد به گنج هو		گنج چو شد تسوی زر کم نشود به خاک در
حکم تو راست من کیم ای ملک لطیف خو		ختم کنم بر این سخن یا بفشارمش دگر

وز می نو که داده‌ای جان نبرم به جان تو		سیمبرا ز سیم تو سیمبرم به جان تو
گر چه درون آتشم جمله زرم به جان تو		زخم گران همی‌کشم زخم بزن که من خوشم
گر چه ز پا درآمدم جان سرم به جان تو		هر نفسی که آن رسد کار دلم به جان رسد
خوردم از آن و هر نفس من بترم به جان تو		شکل طبیب عشق تو آمد و داد شربتی
تو چو مهی به جان من من بصرم به جان تو		نور دو چشم و نور مه چون برسد یکی شود
آه که چنین خراب من از نظرم به جان تو		هر چه که در نظر بود بسته بود عمارتش
شاد و به برگ و بانوا زان شجرم به جان تو		در تبریز شمس دین هست بلندتر شجر

جان پر و بال می‌زند در طرب هوای تو		سنگ شکاف می‌کند در هوس لقای تو
دشمن خواب می‌شود دیده من برای تو		آتش آب می‌شود عقل خراب می‌شود
مردم و سنگ می‌خورد عشق چو اژدهای تو		جامه صبر می‌درد عقل ز خویش می‌رود
جور مکن که بنده را نیست کسی به جای تو		بند مکن رونده را گریه مکن تو خنده را
گاه دمم فرودرد از سبب حیای تو		آب تو چون به جو رود کی سخنم نکو رود
چیست دل خراب من کارگه وفای تو		چیست غذای عشق تو این جگر کباب تو
چنگ خروش می‌کند در صفت و ثنای تو		خابیه جوش می‌کند کیست که نوش می‌کند
دید مرا که بی‌توام گفت مرا که وای تو		عشق درآمد از درم دست نهاد بر سرم
رفتم و مانده‌ام دلی کشته به دست و پای تو		دیدم صعب منزلی درهم و سخت مشکلی

بدهم جان بی‌وفا از جهت وفای تو		من که ستیزه روترم در طلب لقای تو
از دو هزار یک بود آنچ کنم به جای تو		در دل من نهاده‌ای آنچ دلم گشاده‌ای
کحل عزیزیم بود سرمه خاک پای تو		گلشکر مقویم هست سپاس و شکر تو
چرخ نگرددی اگر نشنودی صلای تو		سبزه نرویدی اگر چاشنیش ندادیی
هست امید شب روان یقظت روزهای تو		هست جهاز گلبنان حله سرخ و سبز تو
گر نبدی لقایشان آینه لقای تو		من ز لقای مردمان جانب که گریزمی
ور نه بقاش بخشدی موهبت بقای تو		بخت نداشت دهریی منکر گشت بعث را
کی برسیدی از عدم جز که به کهربای تو		پر ز جهاد و نامیه عالم همچو کاهدان
گر نه پیاپی آمدی دعوت های های تو		در دل خاک از کجا های بدی و هو بدی
هست خود آمدن دلا عاطفت خدای تو		هم به خود آید آن کرم کیست که جذب او کند
هست هوا و ذره هم دستخوش هوای تو		گوید ذره ذره را چند پریم بر هوا
چرخ زنان به هر صفت رقص کنان برای تو		گردد صدصفت هوا ز اول روز تا به شب
یا سوی رقص جان نگر پیش و پس خدای تو		رقص هوا ندیده‌ای رقص درخت‌ها نگر
نبود طبع‌ها همه عاشق مقتضای تو		بس کن تا که هر یکی سوی حدیث خود رود

عرضه مکن دو دست تی پر کن زود آن سبو		باده چو هست ای صنم بازمگیر و نی مگو
از در حق به یک سبو کم نشده‌ست آب جو		ای طربون غم شکن سنگ بر این سبو مزن
چون کف موسی نبی بزم نهاد و کرد طو		زان قدحی که ساحران جان به فدا شدند از آن
عید شده‌ست و عام را گر رمضان است باش گو		فاش بیا و فاش ده باده عشق فاش به
و آن کرم فراخ را بازگشای تو به تو		رغم سپید ماخ را رقص درآر شاخ را
و آن گروی که برده‌ای بار دوم ز ما مجو		مهره که درربوده‌ای بر کف دست نه دمی
چند خزیده در کفن زنده از آن مسیح خو		مرده به مرگ پار من زنده شده ز یار من
رسته چو سبزه از زمین سروقدان باغ هو		منکر حشر روز دین ژاژ مخا بیا ببین
خطبه بخوانده بر جهان بی‌نغمات و گفت و گو		خامش کرده جملگان ناطق غیب بی‌زبان

همه جوشان و پرآتش کمین اندر بهانه جو		ندیدم در جهان کس را که تا سر پر نبوده‌ست او
ولی در گلشن جانشان شقایق‌های تو بر تو		همه از عشق بررسته جگرها خسته لب بسته
که عالم را زند برهم چو دستی برنهی بر او		حقایق‌های نیک و بد به شیر خفته می‌ماند
بسی شیران غرنده نهان در صورت آهو		بسی خورشید افلاکی نهان در جسم هر خاکی
وگر چه زاد بس نادر از این داماد و کدبانو		به مثل خلقت مردم نزاد از خاک و از انجم
اگر چه اندر آب و گل فروشد پاش تا زانو		ضمیرت بس محل دارد قدم فوق زحل دارد
که ای جان گل آلوده از این گل خویش را واشو		روان گشته‌ست از بالا زلال لطف تا این جا
اگر ایوبی و محرم به زیر پای جو دارو		نمی‌بینی تو این زمزم فروتر می‌روی هر دم
چو سیبش می‌برد غلطان به باغ خرم بی‌سو		چو شستن گیرد او خود را رباید آب جو او را
نبیند اندر آن گلشن به جز آسیب شفتالو		به سیبستان رسد سیبش رهد از سنگ آسیبش
گل سرخ و گل خیری نشیند مست رو با رو		دل ویس و دل رامین ببیند جنت وحدت
از این سو کرده رو بانو به خنده سوی روبانو		از آن سو در کف حوری شراب صاف انگوری
که رستیم از سیه کاری ز مازو رفت آن ما زو		در آن باغ خوش اعلوفه سپی پوشان چو اشکوفه
دهان پرقند و پرشکر تو خود باقیش را برگو		بصیرت‌ها گشاده هر نظر حیران در آن منظر

وگر نه تشنه اویم چه می‌جویم به جوی او		اگر نه عاشق اویم چه می‌پویم به کوی او
که او زنجیر نپذیرد مگر زنجیر موی او		بر این مجنون چه می‌بندم مگر بر خویش می‌خندم
چو گوشم رست از این پنبه درآید های هوی او		ببر عقلم ببر هوشم که چون پنبه‌ست در گوشم
نیاشامم شراب خوش مگر خون عدوی او		همی‌گوید دل زارم که با خود عهدها دارم
دل من شد تغار او سر من شد کدوی او		دلم را می‌کند پرخون سرم را پرمی و افیون
چه دارد قند یا حلوا ز شیرینی خوی او		چه باشد ماه یا زهره چو او بگشود آن چهره
مرا گوید چرا زردی ز لاله ستان روی او		مرا گوید چرا زاری ز ذوق آن شکرباری
بگو در گوش من ای دل چه می‌تازی به سوی او		مرا هر دم برانگیزی به سوی شمس تبریزی

که هر بندی که بربندی بدرانم به جان تو		دگرباره بشوریدم بدان سانم به جان تو
زبان مرغ می‌دانم سلیمانم به جان تو		من آن دیوانه بندم که دیوان را همی‌بندم
نخواهم جان پرغم را تویی جانم به جان تو		نخواهم عمر فانی را تویی عمر عزیز من
چو تو پیدا شوی بر من مسلمانم به جان تو		چو تو پنهان شوی از من همه تاریکی و کفرم
وگر یک دم زدم بی‌تو پشیمانم به جان تو		گر آبی خوردم از کوزه خیال تو در او دیدم
وگر بی‌تو به گلزارم به زندانم به جان تو		اگر بی‌تو بر افلاکم چو ابر تیره غمناکم
عمارت کن مرا آخر که ویرانم به جان تو		سماع گوش من نامت سماع هوش من جامت
به هر سو رو بگردانی بگردانم به جان تو		درون صومعه و مسجد تویی مقصودم ای مرشد
چه آهویم که شیران را نگهبانم به جان تو		سخن با عشق می‌گویم که او شیر و من آهویم
که سر سرنبشتت را فروخوانم به جان تو		ایا منکر درون جان مکن انکارها پنهان
که ببریده‌ست آن خویشی ز خویشانم به جان تو		چه خویشی کرد آن بی‌چون عجب با این دل پرخون
بکش در مطبخ خویشم که قربانم به جان تو		تو عید جان قربانی و پیشت عاشقان قربان
مثال ذره گردان پریشانم به جان تو		ز عشق شمس تبریزی ز بیداری و شبخیزی

بهشتم جان شیرین را که می‌سوزد برای تو		چو شیرینتر نمود ای جان مها شور و بلای تو
مرا چه جای دل باشد چو دل گشته‌ست جای تو		روان از تو خجل باشد دلم را پا به گل باشد
که می‌کاهد چو ماه ای مه به عشق جان فزای تو		تو خورشیدی و دل در چه بتاب از چه به دل گه گه
کمر بستم به عشق اندر به اومید قبای تو		ز خود مسم به تو زرم به خود سنگم به تو درم
منم محتاج و می‌گویم ز بی‌خویشی دعای تو		گرفتم عشق را در بر کله بنهاده‌ام از سر
به خاک کوی او بنگر ببین صد خونبهای تو		دلا از حد خود مگذر برون کن باد را از سر
چو برگ کاه می‌پرم به عشق کهربای تو		اگر ریزم وگر رویم چه محتاج تو مه رویم
زنم لبیک و می‌آیم بدان کعبه لقای تو		ایا تبریز خوش جایم ز شمس الدین به هیهایم

بر خویشان و بی‌خویشان شبی تا روز مهمان شو		اگر بگذشت روز ای جان به شب مهمان مستان شو
شب قدری کن این شب را چراغ بیت احزان شو		مرو ای یوسف خوبان ز پیش چشم یعقوبان
وگر ضعفیم صحت شو وگر دردیم درمان شو		اگر دوریم رحمت شو وگر عوریم خلعت شو
وگر عوریم احسان شو بهشتی باش و رضوان شو		اگر کفریم ایمان شو وگر جرمیم غفران شو
برای دیورانی را شهب انداز شیطان شو		برای پاسبانی را بکوب آن طبل جانی را
حیات ماهیان خواهی بر ایشان آب حیوان شو		تو بحری و جهان ماهی به گاهی چیست و بی‌گاهی
برای شب روان جان برآ ای ماه تابان شو		شب تیره چه خوش باشد که مه مهمان ما باشد
چو پیش او است سر مظهر دهان بربند و پنهان شو		خمش کن ای دل مضطر مگو دیگر ز خیر و شر

خبیر است او خبیر است او خبیر ابن الخبیر است او		فقیر است او فقیر است او فقیر ابن الفقیر است او
امیر است او امیر است او امیر ملک گیر است او		لطیف است او لطیف است او لطیف ابن اللطیف است او
چراغ است او چراغ است او چراغ بی‌نظیر است او		پناه است او پناه است او پناه هر گناه است او
جهان است او جهان است او جهان شهد و شیر است او		سکون است او سکون است او سکون هر جنون است او
وگر پنهان کنی می‌دان که دانای ضمیر است او		چو گفتی سر خود با او بگفتی با همه عالم
درآ در ظل این دولت که شاه ناگریز است او		وگر ردت کنند این‌ها بنگذارد تو را تنها
به زیر دامن او رو که دفع تیغ و تیر است او		به سوی خرمن او رو که سرسبزت کند ای جان
ز هر چیزی که می‌ترسی مجیر است او مجیر است او		هر آنچ او بفرماید سمعنا و اطعنا گو
چو زد بر آفتاب او یکی بدر منیر است او		اگر کفر و گنه باشد وگر دیو سیه باشد
به پیش او کشم جان را که بس اندک پذیر است او		سخن با عشق می‌گویم سبق از عشق می‌گیرم
مکش اندر برش چندین که سرد و زمهریر است او		بتی دارد در این پرده بتی زیبا ولی مرده
جوان پیداست در چادر ولیکن سخت پیر است او		دو دست و پا حنی کرده دو صد مکر و مری کرده
ولیکن یوز را ماند که جویای پنیر است او		اگر او شیر نر بودی غذای او جگر بودی
که اندر عشق تتماجی برهنه همچو سیر است او		ندارد فر سلطانی نشاید هم به دربانی
از او شیری کجا آید ز خرگوشی اسیر است او		اگر در تیر او باشی دوتا همچون کمان گردی
ببست او راه آب من به ره بستن نکیر است او		دلم جوشید و می‌خواهد که صد چشمه روان گردد

که هر بندی که بربندی بدرانم به جان تو		دگرباره بشوریدم بدان سانم به جان تو
همه عقلم همه عشقم همه جانم به جان تو		چو چرخم من چو ماهم من چو شمعم من ز تاب تو
به هر سو رو بگردانی بگردانم به جان تو		نشاط من ز کار تو خمار من ز خار تو
که این دم جام را از می نمی‌دانم به جان تو		غلط گفتم غلط گفتن در این حالت عجب نبود
من دیوانه دیوان را سلیمانم به جان تو		من آن دیوانه بندم که دیوان را همی‌بندم
ز صحن دل همین ساعت برون رانم به جان تو		به غیر عشق هر صورت که آن سر برزند از دل
نه تو آنی به جان من نه من آنم به جان تو		بیا ای او که رفتی تو که چیزی کو رود آید
که سر سرنوشتت را فروخوانم به جان تو		ایا منکر درون جان مکن انکارها پنهان
مثال ذره‌ای گردان پریشانم به جان تو		ز عشق شمس تبریزی ز بیداری و شبخیزی

مرا سیران کجا باشد مرا تحویل و رفتن تو		دل آتش پذیر از توست برق و سنگ و آهن تو
به زیر خاک دررفتم نرفتم من بیا من تو		بدیدم بی‌تو من خود را تو دیدی بیخودم هم تو
از آن ظلمت که می‌گریم سری چون ماه برزن تو		اگر گویم تو می‌گویی من آن ظلمت ز خود بینم
که تا گیری گریبانم کشی از مهر دامن تو		گریبانم دریدستم ز خود دامن کشیدستم
کدامم من چه نامم من مرا جان تو مرا تن تو		گریبانم دریدی تو و دامانم کشیدی تو
چو سوسن صد زبانم من زبان و نطق و سوسن تو		پشیمانم پشیمانم پشیمان تو پشیمان تو
تویی حیران تویی چوگان تویی دو چشم روشن تو		دو چشمم خیره در رویت گهی چوگان گهی گویت
به یک اندیشه شکر را کنی چون زهر دشمن تو		به یک اندیشه حنظل را کنی بر من چو صد شکر
تویی مور و سلیمان تو تویی خورشید و روزن تو		تویی شکر تویی حنظل تویی اندیشه مبدل
تویی احول کن کافر تویی ایمان و مؤمن تو		بدم من کافر احول شدم توحید را اکمل

درون باغ عشق ما درخت پایداری تو		نمی‌گفتی مرا روزی که ما را یار غاری تو
که خه مر آهوی ما را چو آهو خوش شکاری تو		ایا شیر خدا آخر بفرمودی به صید اندر
کنونم خود نمی‌گویی کز آن گلزار خاری تو		شکفته داشتی چون گل دل و جانم دلاراما
مرا زنهار از هجرت که بس بی‌زینهاری تو		ز نازی کز تو در سر بد تهی کرد از دماغم غم
چه جوهردار تیغی تو چه سنگین دل نگاری تو		چو فتوی داد عشق تو به خون من نمی‌دانم
ز هجران چو فرعونش کنون جان در چو ماری تو		ایا اومید در دستم عصای موسوی بودی
چو آدم اندر این پستی در این اقلیم ناری تو		چو از افلاک نورانی وصال شاه افتادی
کنار از اشک پر کن تو چو از شه برکناری تو		کنار وصل دربودی یکی چندی تو ای دیده
سپیدت جامه باشد چون در این غم سوگواری تو		الا ای مو سیه پوشی به هنگام طرب وآنگه
که یک عذرم نپذرفتی چگونه خوش عذاری تو		به نظم و نثر عذر من سمر شد در جهان اکنون
جدا گشتی و محرومی وآنگه برقراری تو		تو ای جان سنگ خارایی که از آب حیات او
کز آن بحر کرم در گوش در شاهواری تو		رمیدستی از این قالب ولیکن علقه‌ای داری
ز دی بگذر سبک برپر که نی جان بهاری تو		در این اومید پژمرده بپژمردی چو باغ از دی
سفر کن جان باعزت که نی جان بخاری تو		بخارای جهان جان که معدنگاه علم آن است
مگو دورم ز شاه خود که نیک اندر جواری تو		مزن فال بدی زیرا به فال سعد وصل آید
چو می‌دانی که تو مستی پس اکنون هشیاری تو		چو دانستی که دیوانه شدی عقل است این دانش
هزاران منت آن می را که از وی در خماری تو		هزاران شکر آن شه را که فرزین بند او گشتی
چرا در قید فخری تو چرا دربند عاری تو		همه فخر و همه دولت برای شاه می‌زیبد
چرا قربان شدی ای دل چو شیشاک نزاری تو		فراق من شده فربه ز خون تو که خورد ای دل
چو آن لب را نمی‌بینی در آن پرده چه زاری تو		چو سرنایی تو نه چشم از برای انتظار لب
چرا بر دست این دل هم مثال دف نداری تو		چو دف از ضربت هجرت چو چنبر گشت پشت من
تو بادی ریش درکرده که یعنی حق گزاری تو		هزاران منتت بر جان ز عشق شاه شمس الدین
چه باشد گر چو موسی گرد از دریا برآری تو		الا ای شاه تبریزم در این دریای خون ریزم
شمردن از کجا تانم که بی‌حد و شماری تو		ایا خوبی و لطف شه شمردم رمزکی از تو

بمال این چشم‌ها را گر به پندار یقینی تو		ز مکر حق مباش ایمن اگر صد بخت بینی تو
تو را عرشی نماید او و گر باشی زمینی تو		که مکر حق چنان تند است کز وی دیده جانت
که گر تو ساده دل باشی ندارد سود امینی تو		گمان خاینی می بر تو بر جان امین شکلت
تو ساده پوستین بر بوی زهره روی چینی تو		خریدی هندوی زشتی قبیحی را تو در چادر
ز رویش دیده بگرفتی ز بویش بستی بینی تو		چو شب در خانه آوردی بدیدی روش بی‌چادر
فریبندت اگر چه اهل و باعقل متینی تو		در این بازار طراران زاهدشکل بسیارند
کند تنبیه جانت را کند هر دم معینی تو		مگر فضل خداوند خداوندان شمس الدین
که اندر دین همی‌تابد اگر از اهل دینی تو		ببین آن آفتابی را کش اول نیست و نی پایان
که هر جزوت شود خندان اگر در خود حزینی تو		به سوی باغ وحدت رو کز او شادی همی‌روید

در آینه درتابی چون یافت صقال تو		هر شش جهتم ای جان منقوش جمال تو
در آینه کی گنجد اشکال کمال تو		آیینه تو را بیند اندازه عرض خود
گفتا که شوم طالع در وقت زوال تو		خورشید ز خورشیدت پرسید کیت بینم
بسته‌ست تو را زانو ای عقل عقال تو		رهوار نتانی شد این سوی که چون ناقه
ای عشق چرا رفت او در دام و جوال تو		عقلی که نمی‌گنجد در هفت فلک فرش
شد بسته آن دانه جمله پر و بال تو		این عقل یکی دانه از خرمن عشق آمد
جان ابدی دیدی جان گشت وبال تو		در بحر حیات حق خوردی تو یکی غوطه
جاهش به چه کار آید با جاه و جلال تو		ملکش به چه کار آید با ملکت عشق تو
از لطف جواب تو وز ذوق سؤال تو		صد حلقه زرین بین در گوش جهان اکنون
شادند به جای زر با سنگ و سفال تو		خامان که زر پخته از دست تو نامدشان
صد بدر سجود آرد در پیش هلال تو		صد چرخ طواف آرد بر گرد زمین تو
که شیر سجود آرد در پیش شغال تو		با تو سگ نفس ما روباهی و مکر آرد
چون می‌رسد از گردون هر لحظه تعال تو		بی‌پای چو روز و شب اندر سفریم ای جان
فعل بد ما چه بود با حسن فعال تو		تاریکی ما چه بود در حضرت نور تو
شب تا به سحر نالان ایمن ز ملال تو		روزیم چو سایه ما بر گرد درخت تو
از صدر جنان آمد در صف نعال تو		از شوق عتاب تو آن آدم بگزیده
لیکن لب خود بستم از شوق مقال تو		دریای دل از مدحت می‌غرد و می‌جوشد

هین سلسله درجنبان ای ساقی جان برگو		گشته‌ست طپان جانم ای جان و جهان برگو
تا چند کشی گوشم ای گوش کشان برگو		سلطان خوشان آمد و آن شاه نشان آمد
جانی است قلندر را نادرتر از آن برگو		سری است سمندر را ز آتش بنمی سوزد
با رطل گران پیش آ با ضرب گران برگو		بنگر حشر مستان از دست بنه دستان
اسرار سلحشوری با تیر و کمان برگو		زان غمزه چون تیرش و ابروی کمان گیرش
و آن نکته که می‌دانی با او پنهان برگو		برگو هله جان برگو پیش همگان برگو
پیغام عقیق او ای گوهر کان برگو		از جام رحیق او مست است عشیق او
ز احوال جهان سیرم ز احوال فلان برگو		من بی‌زبر و زیرم در پنجه آن شیرم
یک لحظه چنین برگو یک لحظه چنان برگو		زیر است نوای غم و اندرخور شادی بم
مقصود یقینت شد بی‌شک و گمان برگو		خورشید معینت شد اقبال قرینت شد
زان سو مثل هاتف بی‌نام و نشان برگو		چون بگذری ای عارف زین آب و گل ناشف
رویی به روان‌ها کن زین گرم روان برگو		در عالم جان جا کن در غیب تماشا کن
ای شاه زبردستم بی‌کام و دهان برگو		من بیخود و سرمستم اینک سر خم بستم

دل گفت که کی آمد جان گفت مه مه رو		هم آگه و هم ناگه مهمان من آمد او
اندر طلب آن مه رفته به میان کو		او آمد در خانه ما جمله چو دیوانه
ما غافل از این نعره هم نعره زنان هر سو		او نعره زنان گشته از خانه که این جایم
چون فاخته ما پران فریادکنان کوکو		آن بلبل مست ما بر گلشن ما نالان
و آن دزد همی‌گوید دزد آمد و آن دزد او		در نیم شبی جسته جمعی که چه دزد آمد
پیدا نشود بانگش در غلغله شان یک مو		آمیخته شد بانگش با بانگ همه زان سان
آنگه که تو می‌جویی هم در طلب او را جو		و هو معکم یعنی با توست در این جستن
چون برف گدازان شو خود را تو ز خود می‌شو		نزدیکتر است از تو با تو چه روی بیرون
می‌دار زبان خامش از سوسن گیر این خو		از عشق زبان روید جان را مثل سوسن

هین نوبت دل می‌زن باری من و باری تو		چنگ خردم بگسل تاری من و تاری تو
اما چو به گفت آییم یاری من و یاری تو		در وحدت مشتاقی ما جمله یکی باشیم
زیرا که دوی باشد غاری من و غاری تو		چون احمد و بوبکریم در کنج یکی غاری
اکنون بکش از پایم خاری من و خاری تو		در عالم خارستان بسیار سفر کردم
آن رفت که می‌بودیم زاری من و زاری تو		سرمست بخسپ ای دل در ظل مسیح خود
بی‌کار نمی‌شاید کاری من و کاری تو		من غرقه شدم در زر تو سجده کنان ای سر
گر لیلی و مجنون است باری من و باری تو		هر کس که مرا جوید در کوی تو باید جست
اکنون بزنیم او را داری من و داری تو		دزدی که رهی می‌زد هنگام سیاست شد
در گفتن و بی‌صبری عاری من و عاری تو		خاموش که خاموشی فخری من و فخری تو

از جغد چه اندیشی چون جان همایی تو		ای یار قلندردل دلتنگ چرایی تو
ای رفته برون از جا آخر به کجایی تو		بخرام چنین نازان در حلقه جانبازان
آن گوهر جانی را آخر ننمایی تو		داده‌ست ز کان تو لعل تو نشانی‌ها
بس ماه لقایی تو آخر چه بلایی تو		بس خوب و لطیفی تو بس چست و ظریفی تو
جان حلقه به گوش تو در حلقه نیایی تو		ای از فر و زیبایی وز خوبی و رعنایی
از بهر گشاد ما دربند قبایی تو		ای بنده قمر پیشت جان بسته کمر پیشت
وین جام شود تابان ای جان چو برآیی تو		از دل چو ببردی غم دل گشت چو جام جم
در مجلس سرمستان باشور و شر آیی تو		هر روز برآیی تو بازیب و فر آیی تو
نادیده مکن ما را چون دیده مایی تو		شمس الحق تبریزی ای مایه بینایی

چشم تر ما را بین ای نور بصر برگو		در خشکی ما بنگر وآن پرده تر برگو
شیرین نظران را بین هین شرح شکر برگو		جمع شکران را بین در ما نگران را بین
امروز اگر خواهی آن چیز دگر برگو		امروز چنان مستی کز جوی جهان جستی
در دست کی افتادی زان طرفه خبر برگو		هر چند که استادی داد دو جهان دادی
بسیار بگردیده احوال سفر برگو		از جای نجنبیده لیک از دل و از دیده
زیری گه و بالایی ای زیر و زبر برگو		در کشتی و دریایی خوش موج و مصفایی
شمشیر زبان برکش وز صبر و سپر برگو		با صبر تویی محرم روسخت تویی در غم
یا رب بفزا آمین این قصه ز سر برگو		مستی جماعت بین کرده ز قدح بالین
باور نکنی این را بر چوب و حجر برگو		بر هر که زد این برهان جان یابد و سیصد جان
ای عارف این را هم با او به سحر برگو		گفت ار سر او باشم رخسار تو بخراشم
گر تاج گرو کردی از رهن کمر برگو		آمد دگری از ده هین دیگ دگر برنه
ور زآنک بود سنی از عدل عمر برگو		گر رافضیی باشد از داد علی در ده
بگشا لب و شرحش کن اسباب ظفر برگو		موری چه قدر گوید از تخت سلیمانی

آن خسرو شیرین شکرپاره ما کو		آن دلبر عیار جگرخواره ما کو
آن پرنمک و پرفن و عیاره ما کو		بی‌صورت او مجلس ما را نمکی نیست
آن زهره بابهره سیاره ما کو		باریک شده‌ست از غم او ماه فلک نیز
آن رشک چه بابل سحاره ما کو		پربسته چو هاروتم و لب تشنه چو ماروت
صد چشمه روان کرد از این خاره ما کو		موسی که در این خشک بیابان به عصایی
ده چشمه گشاینده در این قاره ما کو		زین پنج حسن ظاهر و زین پنج حسن سر
آن داروی درد دل و آن چاره ما کو		از فرقت آن دلبر دردی است در این دل
گویم که بدم گوید کاستاره ما کو		استاره روز او است چو بر می‌ندمد صبح
کان عین حیات خوش فواره ما کو		اندر ظلمات است خضر در طلب آب
آن مریم بندنده گهواره ما کو		جان همچو مسیحی است به گهواره قالب
هم دوز ز ما هم زه قواره ما کو		آن عشق پر از صورت بی‌صورت عالم
کان ساقی دریادل خماره ما کو		هر کنج یکی پرغم مخمور نشسته‌ست
و آن رونق سقف و در و درساره ما کو		آن زنده کن این در و دیوار بدن کو
جنگ افکن لوامه و اماره ما کو		لوامه و اماره بجنگند شب و روز
از غفلت خود گفته که گل کاره ما کو		ما مشت گلی در کف قدرت متقلب
و اندر پی او آن دل آواره ما کو		شمس الحق تبریز کجا رفت و کجا نیست

روان ره روان را افتخار او		خزان عاشقان را نوبهار او
کشیده سوی خود بی‌اختیار او		همه گردن کشان شیردل را
به بینیشان درآورده مهار او		قطار شیر می‌بینم چو اشتر
ز خوف و حرصشان کرده نزار او		مهارش آنک حاجتمندشان کرد
سبک کرد و ببرد از وی قرار او		گران جانتر ز عنصرها نه خاک است
سبکتر شد چو برد از وی وقار او		از آب و آتش و از باد این خاک
به گردون می‌کند آهو شکار او		به خاک آن هر سه عنصر را کند صید
که یک یک را کند دربند کار او		یکی کاهل نخواهد رست از وی
به زیر دم او بنهاد خار او		ز خاک تیره کاهلتر نباشی
برآورد از دل دریا غبار او		عصا زد بر سر دریا که برجه
همی‌پیچد بر خود همچو مار او		عصا را گفت بگذار این عصایی
بسازد جان و حسی زان بخار او		برآرد مطبخ معده بخاری
که تا دارد از آن جان ننگ و عار او		ز تف دل دگر جانی بسازد
که سلطان هم وی است و پرده دار او		زهی غیرت که بر خود دارد آن شه
که گاهش گل کند گه لاله زار او		زهی عشقی که دارد بر کفی خاک
ز جمله بسکلد در اضطرار او		کند با او به هر دم یک صفت یار
بداند قدر این بگزیده یار او		که تا داند که آن‌ها بی‌وفااند
که یار او باشد و هم یار غار او		عجایب یار غاری گردد او را
که بگشاده‌ست راه اعتبار او		زبان بربند و بگشا چشم عبرت

میان کژروان رهوار می‌رو		تو کمترخواره‌ای هشیار می‌رو
مرا خنبک مزن ای یار می‌رو		تو آن خنبی که من دیدم ندیدی
تو دلالی سوی بازار می‌رو		ز بازار جهان بیزار گشتم
تو پا بردار و با دستار می‌رو		چو من ایزار پا دستار کردم
تو را کار است سوی کار می‌رو		مرا تا وقت مردن کار این است
تو مرد صایمی ناهار می‌رو		مرا آن رند بشکسته‌ست توبه
نداری دیده در اقرار می‌رو		شنیدی فضل شمس الدین تبریز

همان معشوق را می‌دان و می‌رو		تو جام عشق را بستان و می‌رو
لطیف و صاف همچون جان و می‌رو		شرابی باش بی‌خاشاک صورت
بده جان و بخر ارزان و می‌رو		یکی دیدار او صد جان به ارزد
بده سیم و بنه همیان و می‌رو		چو دیدی آن چنان سیمین بری را
نظر کن در مه خندان و می‌رو		اگر عالم شود گریان تو را چه
بگو هستم دو صد چندان و می‌رو		اگر گویند رزاقی و خالی
شکر را گیر در دندان و می‌رو		کلوخی بر لب خود مال با خلق
نه سر خواهیم و نی سامان و می‌رو		بگو آن مه مرا باقی شما را
درآ در ظل آن سلطان و می‌رو		کیست آن مه خداوند شمس تبریز

روانت شاد بادا خوش روان شو		از این پستی به سوی آسمان شو
به شادی ساکن دارالامان شو		ز شهر پرتب و لرزه بجستی
وگر ویران شد این تن جمله جان شو		اگر شد نقش تن نقاش را باش
مقیم لاله زار و ارغوان شو		وگر روی از اجل شد زعفرانی
بیا از راه بام و نردبان شو		وگر درهای راحت بر تو بستند
به یاری خدا صاحب قران شو		وگر تنها شدی از یار و اصحاب
چو نان شو قوت جان‌ها و چنان شو		وگر از آب و از نان دور ماندی

شراب خم بی‌چون را قوام او		دل و جان را طربگاه و مقام او
غذای جمله را داده تمام او		همه عالم دهان خشکند و تشنه
که گندم را دهد آب از غمام او		غذاها هم غذا جویند از وی
ببسته فتنه را حلق و مسام او		عدم چون اژدهای فتنه جویان
کشیده از سزای ما لگام او		سزای صد عتاب و صد عذابیم
که گویی ما شهانیم و غلام او		ز حلم او جهان گستاخ گشته
بجوشیده به دست خود مدام او		برای مغز مخموران عشقش
زهی اقبال و بخت مستدام او		کشیده گوش هشیاران به مستی
پس آن پرده می‌گوید پیام او		پیمبر را چو پرده کرده در پیش
بر ایشان کرده از اول سلام او		نکرده بندگان او را سلامی
به عشق او که آرد صبح و شام او		چه باشد گر شبی را زنده داری
بنگذارد تو را ای دوست خام او		وگر خامی‌کنی غافل بخسپی
کشانیدت ز پستی تا به بام او		ز خردی تا کنون بس جا بخفتی
بدادت دانش و ناموس و نام او		ز خاکی تا به چالاکی کشیدت
که تا خاصت کند ز انعام عام او		مقامات نوت خواهد نمودن
چه نرمت کرد و پابرجا و رام او		به خردی هم ز مکتب می‌جهیدی
ستیزیدی درآوردت به دام او		به خاکی و نباتی و به نطفه
نیاوردت برای انتقام او		ز چندین ره به مهمانیت آورد
به خاکی می‌دهد اویی به وام او		به وقت درد می‌دانی که او او است
چو بوی خود فرستد در مشام او		همه اویان چو خاشاکی نمایند
چو اندر گوش ما گوید کلام او		سخن‌ها بانگ زنبوران نماید
چو بنماید مقام بی‌مقام او		نماید چرخ بیت العنکبوتی
زهی کوری که می‌گوید کدام او		همه عالم گرفته‌ست آفتابی
چو بجهد هر خسی را کرده نام او		چو درماند نگوید او جز او را
مقر ناید به نرمی‌و به کام او		شکنجه بایدش زیرا که دزد است
چو می‌دانی که دزدیده‌ست جام او		تو باری دزد خود را سیخ می‌زن
شود بس مستخف و مستهام او		به یاری‌های شمس الدین تبریز
فؤاد ما تسلیه المدام		خمش از پارسی تازی بگویم

حدیث گلستان گویم زهی رو		به پیشت نام جان گویم زهی رو
که از حسن بتان گویم زهی رو		تو این جا حاضر و شرمم نباشد
من افسانه خزان گویم زهی رو		بهار و صد بهار از تو خجل شد
من از جان و جهان گویم زهی رو		تو شاهنشاه صد جان و جهانی
حدیثت از زبان گویم زهی رو		حدیثت در دهان جان نگنجد
چنین مه را نهان گویم زهی رو		جهان گم گشت و ماهت آشکارا
به پیش تو ز کان گویم زهی رو		همه عالم ز نورت لعل در لعل
یقین را از گمان گویم زهی رو		ز تو دل‌ها پر از نور یقین است
ز ماه و اختران گویم زهی رو		چو خورشید جمالت بر زمین تافت
من از وی گر فغان گویم زهی رو		چو لطف شمس تبریزی ز حد رفت

حدیث گلستان گویم زهی رو		به پیشت نام جان گویم زهی رو
که از حسن بتان گویم زهی رو		تو این جا حاضر و شرمم نباشد
من از شکل و نشان گویم زهی رو		چو شاه بی‌نشان عالم بیاراست
من از جا و مکان گویم زهی رو		چو نور لامکان آفاق بگرفت
من از سود و زیان گویم زهی رو		به پیش این دکان که کان شادی است
کژی در دل نهان گویم زهی رو		به پیش این چنین دانای اسرار
فسانه این جهان گویم زهی رو		چو استاره و جهان شد محو خورشید
حدیث خرکمان گویم زهی رو		اوان قاب قوسین است و ادنی
بر هر بی‌روان گویم زهی رو		از آن جان که روان شد سوی جانان
من از راه دهان گویم زهی رو		حدیثی را که جان هم نیست محرم
من از جان و جهان گویم زهی رو		چو شاهنشاه صد جان و جهانی

از آن شکر یکی قنطار از این سو		بیا ای رونق گلزار از این سو
از آن دو لعل شکربار از این سو		یکی بوسه قضاگردان جانت
وزان گلشن یکی گلزار از این سو		از آن روزن فروکن سر چو مهتاب
درخت خار از آن سو یار از این سو		کباب و می از این سو دود از آن سو
منه رنج تن سگسار از این سو		تعب تن راست لایق راح دل را
که آمد هدهد طیار از این سو		سلیمانا سوی بلقیس بگذر
نموده صد هزار اسرار از این سو		به منقارش یکی پرنور نامه
یکی ساغر از آن خمار از این سو		مخور تنها که تنها خوش نباشد
که جان هدیه کند ایثار از این سو		بدن تنهاخور آمد روح مؤثر
به تو ای ساقی ابرار از این سو		سقاهم می‌دهد ساغر پیاپی
قدح پر است هین هشدار از این سو		به هر دو دست گیرش تا نریزی
ز تو ای شاه خوش دستار از این سو		بیا که خرقه‌ها جمله گرو شد
چو بانگ بحر دان گفتار از این سو		برهنه شو ز حرف و بحر در رو

بشد کارم چو زر از شیوه تو		چو بگشادم نظر از شیوه تو
به هر دم پخته‌تر از شیوه تو		تویی خورشید و من چون میوه خام
شب و روز ای قمر از شیوه تو		چو زهره می‌نوازم چنگ عشرت
شود چون جانور از شیوه تو		به هر دم صد هزار اجزای مرده
چنین بندد کمر از شیوه تو		چرا ازرق قبای چرخ گردون
به خونابه جگر از شیوه تو		چرا روی شفق سرخ است هر شام
گرفتم من بصر از شیوه تو		ز شیوه ماهت استاره همی‌جست
چنان خوبی به سر از شیوه تو		به خوبی همچو تو خود این محال است
ز عاشق وین حشر از شیوه تو		ز انبوهی نباشد جان سوزن
هزاران شور و شر از شیوه تو		عجب چون آمد اندر عالم عشق
بدرد این بشر از شیوه تو		اگر نه پرده آویزی به هر دم
شود زیر و زبر از شیوه تو		اگر غفلت نباشد جمله عالم
به گرد بام و در از شیوه تو		چرایم شمس تبریزی چو شیدا

برابر با مکان تو مکان کو		خداوندا چو تو صاحب قران کو
تو را حاجت به دوران و زمان کو		زمان محتاج و مسکین تو باشد
سؤالش کن که راه آسمان کو		کسی کو گفت دیدم شمس دین را
نمی‌ترسی برای تو ضمان کو		در آن دریا مرو بی‌امر دریا
خطاکن را ز عفو او غمان کو		مگر بی‌قصد افتی کو کریم است
بر آن آیینه زنگار گمان کو		چو سجده کرد آیینه مر او را
چه گفتم آن طرف تیر و کمان کو		همو تیر است همو اسپر همو قوس
نظیرش در ولایت‌های جان کو		هر آن جسمی که از لطفش نظر یافت
ببرده سر از او از انس و جان کو		بجز از روی عجز و فقر و تسلیم
مر او را از کی بیم است پاسبان کو		ز غیرت حق شد حارس و گر نی
کسی بی‌داغ مهرش در قران کو		به پیشانی جانا داغ مهرش
به خدمت گر همی‌جویی مهان کو		به نوبتگاه او بین صف کشیده
بجز از عشق رویش شادمان کو		نباشد خنده جز از زعفرانش
دل و جان را به عالم اندهان کو		بجز از هجر آن مخدوم جانی
که لایق در ثنای او دهان کو		خداوند شمس دین از بهر الله
به شرح خاک تبریزم زبان کو		زبان و جان من با وصل او رفت
بدان حد بی‌نیازی هیچ کان کو		همه کان هست محتاج خریدار

از آن زلف و از آن رخسار برگو		گران جانی مکن ای یار برگو
حکایت‌های آن گلزار برگو		ز باغ جان دو سه گلدسته بربند
ملولی گوشه نه بسیار برگو		ز حسنش گفتنی بسیار داری
هلا منشین چنین بی‌کار برگو		ز یاد دوست شیرینتر چه کار است
بیا امروز دیگربار برگو		چه گفتی دی که جوشیده‌ست خونم
ز لطف عالم الاسرار برگو		ز یاد عالم غدار بگذر
ز ناف آهوی تاتار برگو		ز لاف فتنه تاتار کم کن
میان عاشقان آثار برگو		ز عشق حسن شمس الدین تبریز

میان ماست گردان میر مه رو		در این رقص و در این های و در این هو
کجا پنهان شود آن روی نیکو		اگر چه روی می‌دزدد ز مردم
درآ در آب جو و آب می‌جو		چو چشمت بست آن جادوی استاد
به هر سو می‌کند یعنی که کو کو		تو گویی کو و کو او نیز سر را
رها کن کو و کو دررو در این کو		ز کوی عشق می‌آید ندایی
چو او باشد چه اندیشی ز باجو		برو دامان خاقان گیر محکم
که تا ایمن شوی از درد پهلو		برو پهلوی قصرش خانه‌ای گیر
زهی لطف و زهی احسان و دارو		گریزان درد و دارو در پی تو
بر ما زو بیا غلطان چو مازو		سیه کاری و تلخی را رها کن
از او گیرد نمک هم رو و هم خو		از او یابد طرب هم مست و هم می
لطیف اندیش باشد مرد کم گو		از او اندیش و گفتن را رها کن

بازم به دغا چه می‌فریبی تو		بازم صنما چه می‌فریبی تو
ای دوست مرا چه می‌فریبی تو		هر لحظه بخوانیم کریمانه
ما را به وفا چه می‌فریبی تو		عمری تو و عمر بی‌وفا باشد
ما را به سقا چه می‌فریبی تو		دل سیر نمی‌شود به جیحون‌ها
ما را به عصا چه می‌فریبی تو		تاریک شده‌ست چشم بی‌ماهت
ما را به دعا چه می‌فریبی تو		ای دوست دعا وظیفه بنده‌ست
با خوف و رجا چه می‌فریبی تو		آن را که مثال امن دادی دی
ما را به قضا چه می‌فریبی تو		گفتی به قضای حق رضا باید
ما را به دوا چه می‌فریبی تو		چون نیست دواپذیر این دردم
ما را به صلا چه می‌فریبی تو		تنها خوردن چو پیشه کردی خوش
ما را به سه تا چه می‌فریبی تو		چون چنگ نشاط ما شکستی خرد
ما را با ما چه می‌فریبی تو		ما را بی ما چه می‌نوازی تو
ما را به قبا چه می‌فریبی تو		ای بسته کمر به پیش تو جانم
ما را به عطا چه می‌فریبی تو		خاموش که غیر تو نمی‌خواهیم

آن ماه لقای مشتری رو		دیدی که چه کرد آن پری رو
در حسن خلیل آزری رو		گشتند بتان همه نگونسار
کورد به سوی کافری رو		شد کفر چو شمع‌های ایمان
زان سرو روان عبهری رو		شد جمله جهان بهشت خندان
وای ار آرد به ساحری رو		دارد دو هزار سحر مطلق
بر رغم دل مزعفری رو		افروخت بهار چون گل سرخ
بر چهره شام عنبری رو		کافور نثار کرد خورشید
زان باده لعل احمری رو		شد شیشه زرد همچو لاله
بنهاد خرد به لاغری رو		فربه شد عشق و زفت و لمتر
تا چند نهد به زرگری رو		بر باده لعل زد رخ من
یا برگردان ز شاعری رو		بس کن هله فتنه را مشوران

وی شادی لاله زار برگو		ای رونق نوبهار برگو
بی‌زحمت شاخ خار برگو		بی‌غصه می فروش می‌نوش
برگو صفت بهار برگو		ای بلبل و ای هزاردستان
گوش و پس سر مخار برگو		ای حلقه به گوش و عاشق گل
بر عرعر و بر چنار برگو		شرح قد سرو و چهره گل
بر سرو رو آشکار برگو		چون رفت خزان و رو نهان کرد
بر برگ نظر مدار برگو		گر پرسندت که جان رز چیست
خواهی که کنی شکار برگو		صد شیر و هزار گونه خرگوش
ز اشکوفه خوش عذار برگو		خواهی که شود قبول عذرت
زان نرگس پرخمار برگو		خواهی که بری قرار مستان
ساقی شو و بر نهار برگو		امروز سر شراب داریم
صد بار و هزار بار برگو		مستی آمد ملولیت رفت
وی چنگ لطیف تار برگو		ای جام شرابدار برگرد
ای عارف حق گزار برگو		از بهر ثواب و رحمت حق
بی‌زحمت انتظار برگو		ما منتظر توایم بشتاب
نک آوردم نثار برگو		تشنیع مزن که صله‌ای نیست

ای فخر همه کرام برگو		ای عارف خوش کلام برگو
بر دست گرفت جام برگو		هر ممتحنی ز دست رفته
وز باده باقوام برگو		قایم شو و مات کن خرد را
تا خواجه شود غلام برگو		تا روح شویم جمله می ده
بشکاف حجاب بام برگو		قانع نشوم به نور روزن
چون مست شدی مدام برگو		بپذیر مدام خوش ز ساقی
زان سوختگان خام برگو		آن جام چو زر پخته بستان
چون رستی از این حطام برگو		مبدل شد و خوش حطام دنیا
بی‌واسطه و پیام برگو		لب بستم ای بت شکرلب

پنهان ز کجا شود چنان رو		ای صید رخ تو شیر و آهو
می‌بند نقاب توی بر تو		چندانک توانیش تو می‌پوش
خورشید ز مطلع ترازو		در روزن سینه‌ها بتابید
صد غلغله عشق که تعالوا		اندر عدم و وجود افکند
وی تیر دو چشم تو جگرجو		ای قند دو لعل تو خردسوز
مستیش کشید گوش از آن سو		سی بیت دگر بخواست گفتن
بیتی که گشاده شد در آن کو		سی بیت فروختم به یک بیت

این جا منم و تو وانما کو		آن وعده که کرده‌ای مرا کو
آن عهد پلاس را وفا کو		با جمله پلاس خوش نباشد
آن داد و گشاد و آن عطا کو		لب بسته چو بوبک ربابی
آن شمع و چراغ و آن ضیا کو		ای وعده تو چو صبح صادق
آن دلداری و آن سزا کو		تا چند ز ناسزا و دشنام
ای طایفه یاری شما کو		خیزید به سوی من کشیدش
کان کان عقیق و کیمیا کو		ای سنگ دلان جواب گویید
آن ساحر و آن گره گشا کو		یا سحر نمود و چشم ما بست
ای مرغ ضمیر آن هوا کو		یا پر بگشاد و در هوا رفت
ماییم ز خویش رفته ما کو		والله که نرفت و رفتنی نیست
ای در کف صنع ما چو ماکو		ماکو به همان طرف که انداخت
می‌خواندت آب کان سقا کو		هین مشک سخن بنه به جو رو

ای حیات دوستان در بوستان بی‌من مرو		خوش خرامان می‌روی ای جان جان بی‌من مرو
ای زمین بی‌من مروی و ای زمان بی‌من مرو		ای فلک بی‌من مگرد و ای قمر بی‌من متاب
این جهان بی‌من مباش و آن جهان بی‌من مرو		این جهان با تو خوش است و آن جهان با تو خوش است
ای نظر بی‌من مبین و ای روان بی‌من مرو		ای عیان بی‌من مدان و ای زبان بی‌من مخوان
من شبم تو ماه من بر آسمان بی‌من مرو		شب ز نور ماه روی خویش را بیند سپید
تو گلی من خار تو در گلستان بی‌من مرو		خار ایمن گشت ز آتش در پناه لطف گل
همچنین در من نگر بی‌من مران بی‌من مرو		در خم چوگانت می‌تازم چو چشمت با من است
چون به بام شه روی ای پاسبان بی‌من مرو		چون حریف شاه باشی ای طرب بی‌من منوش
چو نشان من تویی ای بی‌نشان بی‌من مرو		وای آن کس کو در این ره بی‌نشان تو رود
دانش راهم تویی ای راه دان بی‌من مرو		وای آن کو اندر این ره می‌رود بی‌دانشی
ای تو بالاتر ز وهم این و آن بی‌من مرو		دیگرانت عشق می‌خوانند و من سلطان عشق

می‌ستیزم هر شبی با چشم خون آشام او		از حلاوت‌ها که هست از خشم و از دشنام او
طوطی جان نسکلد از شکر و بادام او		دام‌های عشق او گر پر و بالم بسکلد
شب کجا ماند بگو در دولت ایام او		چند پرسی مر مرا از وحشت و شب‌های هجر
خون‌ها می می‌شود چون می‌رود در جام او		خون ما را رنگ خون و فعل می‌آمد از آنک
عاشقان پخته بین از وعده‌های خام او		وعده‌های خام او در مغز جان جوشان شده
در لقای عاشقان کشته بدنام او		خسروان بر تخت دولت بین که حسرت می‌خورند
کان چنان آهوی فتنه دیده شد بر بام او		آن سگان کوی او شاهان شیران گشته‌اند
تو ببین در چشم مستان لطف‌های عام او		الله الله تو مپرس از باخودان اوصاف می
از دهان آلودگان زان باده خودکام او		دست بر رگ‌های مستان نه دلا تا پی بری
پا منه تو سر بنه بر جایگاه گام او		شمس تبریزی که گامش بر سر ارواح بود

نقش‌هایی دیدم از گلزار تو گلزار تو		ای خراب اسرارم از اسرار تو اسرار تو
خط‌هایی دارم از اقرار تو اقرار تو		کشته عشق توام ور ز آنک تو منکر شوی
از شکرها رسته از گفتار تو گفتار تو		می‌گدازم می‌گدازم هر زمان همچون شکر
همچو بخت و طالع بیدار تو بیدار تو		شب همه خلقان بخفته چشم من بیدار و باز
راست گویی ای صنم از کار تو از کار تو		چند گویی مر مرا کز کار چون کاهل شدی
هست زان دو نرگس بیمار تو بیمار تو		ای طبیب عاشقان این جمله بیماریم
ای دم بی‌هوشیم هشیار تو هشیار تو		ای دم هشیاریم بی‌هوش هشیاری تو
چشم دل پرک زن انوار تو انوار تو		چشمه‌ها بر دل بجوشد هر دم از دریای تو
از عطا و بخشش بسیار تو بسیار تو		شمس تبریزی که عالم اندک اندک بود

گر نخواهی کبر را رو بی‌تکبر خاک شو		جمله خشم از کبر خیزد از تکبر پاک شو
هر دو را چون نردبان زیر آر و بر افلاک شو		خشم هرگز برنخیزد جز ز کبر و ما و من
گر خوشی با این دو مارت خود برو ضحاک شو		هر کجا تو خشم دیدی کبر را در خشم جو
ور ز کبر و خشم دلشادی برو غمناک شو		گر ز کبر و خشم بیزاری برو کنجی بخست
خشم از شیران چو دیدی سر بنه شیشاک شو		خشم سگساران رها کن خشم از شیران ببین
لقمه از لولاک گیر و بنده لولاک شو		لقمه شیرین که از وی خشم انگیزان مخور
چند باشی خفته زیر این دو سگ چالاک شو		رو تو قصاب هوا شو کبر و کین را خون بریز

بار جور نیکوان را مرد باید مرد کو		ای سنایی عاشقان را درد باید درد کو
وانما جان کسی از دی و فردا فرد کو		بار جور نیکوان از دی و فردا برتر است
برتری را کار و بار و ملک و بردابرد کو		ور خیال آید تو را کز دی و فردا برتری
در میان هفت دوزخ عنصر تو سرد کو		در میان هفت دریا دامن تو خشک کو
آه سرد و اشک گرم و چهره‌های زرد کو		این نداری خود ولیکن گر تو این را طالبی
تا نگویی عشق ره رو را که راه آورد کو		هر نفس بوی دل آید از صراط المستقیم
تا نگویی قوم موسی را در این یم گرد کو		گرد از آن دریا برآمد گرد جسم اولیاست

گر نگویی با کسی با عاشقان باری بگو		ای صبا بادی که داری در سر از یاری بگو
با دل پرخون ما پیغام دلداری بگو		قصه کن در گوش ما گر دیگران محرم نیند
با کسی کز عشق دارد بسته زناری بگو		آن مسیح حسن را دانم که می‌دانی کجاست
گو که شرمت باد از آن رخ ترک گلزاری بگو		بانگ برزن عاشقی را کو به گل مشغول شد
حال من دزدیده اندر گوش عیاری بگو		ای صبا خوش آمدی چون بازگردی سوی دوست
تو چو نرگس بی‌زبان از چشم اسراری بگو		سوسنی با صد زبان گر حال من با او بگفت
شمس تبریزی بگویم گفت جان آری بگو		با چنان غیرت که جان دارد بگفتم پیش خلق

پادشاه شهرهای لامکان این است او		در گذر آمد خیالش گفت جان این است او
سوی او از نور جان‌ها کای فلان این است او		صد هزار انگشت‌ها اندر اشارت دیده شد
نعره‌ها آمد به گوشم ز آسمان این است او		چون زمین سرسبز گشت از عکس آن گلزار او
پیش از آن کو برکشاند آن عنان این است او		هین سبکتر دست درزن در عنان مرکبش
همچو گوهر تافته از عین کان این است او		جمله نور حق گرفته همچو طور این جان از او
تا نلافی تو ز خوبی هان و هان این است او		رو به ماه آورد مریخ و بگفتش هوش دار
کز وی آمد کاسدی‌های بتان این است او		شمس تبریزی شنیدستی ببین این نور را

چاشنی عمرم از حلوای تو حلوای تو		ای جهان برهم زده سودای تو سودای تو
می‌دوانند جانب دریای تو دریای تو		دامن گردون پر از در است و مروارید و لعل
تا بریزد جمله را در پای تو در پای تو		جان‌های عاشقان چون سیل‌ها غلطان شده
می‌دوانند جانب دریای تو دریای تو		جان‌های عاشقان چون سیل‌ها غلطان شده
وی خراب امروزم از فردای تو فردای تو		ای خمار عاشقان از باده‌های دوش تو
زرد دیدم نقشش از صفرای تو صفرای تو		من نظر کردم به جان ساده بی‌رنگ خویش
ماه رخ بنمود از سیمای تو سیمای تو		چون نظر کردم نکو من در صفای گوهرت
مه کی باشد کو بود همتای تو همتای تو		ماه خواندم من تو را بس جرم دارم زین سخن
ای همه شهر دلم غوغای تو غوغای تو		این چنین گوید خداوند شمس تبریزی بنام

لایق این کفر نادر در جهان زنار کو		جسم و جان با خود نخواهم خانه خمار کو
تا در خمخانه می‌تازد ولیکن بار کو		هر زمان چون مست گردد از نسیم خمر جان
چنگ جانان است آن را چوب یا اوتار کو		سوی بی‌گوشی سماع چنگ می‌آید ولیک
کاندر او دستان حایک یا که پود و تار کو		چونک او بی‌تن شود پس خلعت جان آورند
در چنان دریا تکبر یا که ننگ و عار کو		کبر عاشق بوی کن کان خود به معنی خاکیی است
طرفه بویی پس دوی هر سو که آخر غار کو		چون مشامت برگشاید آیدت از غار عشق
آن وفا و آن صفا و لطف خوش رخسار کو		رنگ بی‌رنگی است از رخسار عاشق آن صفا
کاندر آن عمرت غم امسال و یاد پار کو		آمدت مژده ز عمر سرمدی پس حمد کو
در حریم سایه آن مهتر اخیار کو		صحبت ابرار و هم اشرار کان جا زحمت است
در شعاع آفتابش ذره هشیار کو		شمس حق و دین خداوند صفاهای ابد

کم عمارت کن که ویرانت کنم نیکو شنو		عاشقی بر من پریشانت کنم نیکو شنو
بی‌کس و بی‌خان و بی‌مانت کنم نیکو شنو		گر دو صد خانه کنی زنبوروار و موروار
من بر آنک مست و حیرانت کنم نیکو شنو		تو بر آنک خلق مست تو شوند از مرد و زن
من ز آتش صد گلستانت کنم نیکو شنو		چون خلیلی هیچ از آتش مترس ایمن برو
آورم در چرخ و گردانت کنم نیکو شنو		گر که قافی تو را چون آسیای تیزگرد
من به یک دیدار نادانت کنم نیکو شنو		ور تو افلاطون و لقمانی به علم و کر و فر
من صیادم دام مرغانت کنم نیکو شنو		تو به دست من چو مرغی مرده‌ای وقت شکار
همچو مار خسته پیچانت کنم نیکو شنو		بر سر گنجی چو ماری خفته‌ای ای پاسبان
چون صدف‌ها گوهرافشانت کنم نیکو شنو		ای صدف چون آمدی در بحر ما غمگین مباش
گر چو اسماعیل قربانت کنم نیکو شنو		بر گلویت تیغ‌ها را دست نی و زخم نی
تا چو مه از نور دامانت کنم نیکو شنو		دامن ما گیر اگر تردامنی تردامنی
تا که افریدون و سلطانت کنم نیکو شنو		من همایم سایه کردم بر سرت از فضل خود
تا بخوانم عین قرآنت کنم نیکو شنو		هین قرائت کم کن و خاموش باش و صبر کن

کاندرون کعبه می‌جستم که آن محراب کو		دوش خوابی دیده‌ام خود عاشقان را خواب کو
در شب تاریک گویی شمع یا مهتاب کو		کعبه جان‌ها نه آن کعبه که چون آن جا رسی
نور گیرد جمله عالم لیک جان را تاب کو		بلک بنیادش ز نوری کز شعاع جان تو
صوفیانش بی‌سر و پا غلبه قبقاب کو		خانقاهش جمله از نور است فرشش علم و عقل
در گمان کیقباد و سنجر و سهراب کو		تاج و تختی کاندرون داری نهان ای نیکبخت
کایمن آباد است آن جا دام یا مضراب کو		در میان باغ حسنش می‌پر ای مرغ ضمیر
در میان جان طلب کان بخشش وهاب کو		در درون عاریت‌های تن تو بخششی است
چون رسیدم در طناب خود کنون اطناب کو		در صفت کردن ز دور اطناب شد گفت زمان
پس از آن سو جز سماع و جز شراب ناب کو		چون برون رفتی ز گل زود آمدی در باغ دل
جز گل و ریحان و لاله و چشمه‌های آب کو		چون ز شورستان تن رفتی سوی بستان جان
پس چرا گویی جمال فاتح الابواب کو		چون هزاران حسن دیدی کان نبد از کالبد
ز آنک بعد از مرگ حل و حرمت و ایجاب کو		ای فقیه از بهر لله علم عشق آموز تو
بازگویی او کجا درگاه او را باب کو		چون به وقت رنج و محنت زود می‌یابی درش
غیب گردی پس بگویی عالم اسباب کو		باش تا موج وصالش دررباید مر تو را
رقعه عشقش بخوان بنمایدت بواب کو		ار چه خط این بوابت هوس شد در رقاع
در بساط قاضی آ آنگه ببین نواب کو		هر کسی را نایب حق تا نگویی زینهار
چون بمالی چشم خود را گویی آن را تاب کو		تا نمالی گوش خود را خلق بینی کار و بار
در چنان صافی نبینی درد و خس و انساب کو		در خرابات حقیقت پیش مستان خراب
در صفای یار بنگر شبهت حساب کو		در حساب فانیی عمرت تلف شد بی‌حساب
این ترانه می‌زنی کاین بحر را پایاب کو		چون میت پردل کند در بحر دل غوطی خوری

صابری و صادقی را مرد باید مرد کو		ای برادر عاشقی را درد باید درد کو
نعره‌های آتشین و چهره‌های زرد کو		چند از این ذکر فسرده چند از این فکر زمن
گرم رو را خود کی یابد نیم گرمی سرد کو		کیمیا و زر نمی‌جویم مس قابل کجاست

در کشوف مشکلاتش صاحب اعلام کو		در خلاصه عشق آخر شیوه اسلام کو
التفات او به دانه طوف او بر دام کو		آهوی عرشی که او خود عاشق نافه خود است
چونک از هجران گذشتی لیل یا ایام کو		گر چه هر روزی به هجران همچو سالی می‌بود
در ولادت‌های روحانی بگو ارحام کو		جانور را زادنش از ماده و نر وز رحم
بوی جامت بی‌قرارم کرد آخر جام کو		ساقیا هشیار نتوان عشق را دریافتن
از سر سرت بکندن شرط این احرام کو		هست احرامت در این حج جامه هستیت را
جوق جوق و جمله فرد آن جایگه اجرام کو		چونک هستی را فکندی روح اندر روح بین
محو گشتند اندر آن جا جز یکی علام کو		وین همه جان‌های تشنه بحر را چون یافتند
زین سوی بحر است از آن سو شهر یا اقلام کو		دور و نزدیک و ضیاع و شهر و اقلیم و سواد
آنک جان بر خود نویسد حاجت اقلام کو		آنچ این تن می‌نویسد بی‌قلم نبود یقین
چونک آن می گرم کردش عقل یا احلام کو		هوش و عقل آدمیزادی ز سردی وی است
هوش بیداری کجا و رأیت احلام کو		اندر آن بی‌هوشی آری هوش دیگر لون هست
چون قفس بشکست و شد بر وی از آن احکام کو		مرغ تا اندر قفس باشد به حکم دیگری است
با حضور عقل عقل این نفس را آثام کو		با حضور عقل آثام است بر نفس از گنه
در مساس روح‌ها خود حاجت حمام کو		در مساس تن به تن محتاج حمام است مرد
گر تو رستم زاده‌ای این رخشت آخر رام کو		گر شوی تو رام خود رامت شود جمله جهان
پس تو را در جام سر آثار و بوی خام کو		گر تو ترک پخته گویی خام مسکر باشدت
تو اگر مستی بیا مستانه‌ای بخرام کو		چون بخوردی بی‌قدم بخرام در دریای غیب
فرض و ندب و واجب و تعلیم و استلزام کو		فرض لازم شد عبادت عشق را آخر بگو
عشق بربسته کجا و ای ولی اکرام کو		عشقبازی‌های جان و آنگهی اکراه و زور
رنج خود آوازه ای آن جا به جز انعام کو		رنج بر رخسار عاشق راحت اندر جان او
خدمتی از عشق را امثال کالانعام کو		خدمتی از خوف خود انعام را باشد ولیک
پس حدیث راه دور و رفتن اعوام کو		یک قدم راه است گر توفیق باشد دستگیر
آن صنم کش مثل اندر جمله اصنام کو		لیک سایه آن صنم باید که بر تو اوفتد
در همه آبا و در اجداد و در اعمام کو		آن خداوند به حق شمس الحق و دین کفو او
گر نظیرش هست در ارواح یا اجسام کو		درخور در یتیمش کی شود آن هفت بحر
جز قباد و سنجر و کاووس یا بهرام کو		در رکاب اسپ عشقش از قبیل روحیان
ز آنک جز آن خاک این خاکیش را آرام کو		دیده را از خاک تبریز ارمغان آراد باد

پارسی گو ساعتی و ساعتی رومی بگو		ناله ای کن عاشقانه درد محرومی بگو
از جمال و از کمال و لطف مخدومی بگو		خواه رومی خواه تازی من نخواهم غیر تو
آفتابی ماهتابی آتشی مومی بگو		هم بسوزی هم بسازی هم بتابی در جهان
تو چه دودی و چه عودی حی قیومی بگو		گر کسی گوید که آتش سرد شد باور مکن
گر تو بازی برپر آن جا ور تو خود بومی بگو		ای دل پران من تا کی از این ویران تن

وی ز نورت نقش بسته هر زمانی حور نو		ای ز رویت تافته در هر زمانی نور نو
ساقیی چون تو و هر دم باده منصور نو		کژ نشین و راست بشنو عقل ماند یا خرد
یا می کهنه کی داند ساختن ز انگور نو		کی تواند شیشه ای را ز آتشی برداشتن
تازه می‌کن این جهان کهنه را از شور نو		می‌چشان و می‌کشان روشن دلان را جوق جوق
روز روزت عید تازه هر شبانگه سور نو		عشق عشرت پیشه ای که دولتت پاینده باد

تو ببین قدرت حق را چو درآمد خوش و مست او		طرب اندر طرب است او که در عقل شکست او
همه تا حلق درآییم و در این حلقه نشست او		همه امروز چنانیم که سر از پای ندانیم
به سبو ده می خوش دم که قدح را بشکست او		چو چنین باشد محرم کی خورد غم کی خورد غم
هله ای مطرب برگو که زهی باده پرست او		شه من باده فرستد به چه رو می‌نپرستم

که خطا بود از این رو و صواب است از آن رو		ز من و تو شرری زاد در این دل ز چنان رو
ز همان روی که مردم کندم زنده همان رو		ز همان رو که زد آتش ز همان رو کشد آتش
که بدانند که بی‌چشم توان دید به جان رو		همه عشاق که مستند ز چه رو دیده ببستند
که نگنجید در این حد و نه در جان و مکان رو		نبود روی از این سو همه پشت است از این سو
که نباید که ز نقصان شود از چشم نهان رو		به یکی لحظه چریدند همه جان‌ها و پریدند

بشکن خمار را سر که سر همه شکست او		تو بمال گوش بربط که عظیم کاهل است او
صدفی است بحرپیما که در آورد به دست او		بنواز نغمه تر به نشاط جام احمر
که پریر کرد حیله ز میان ما بجست او		چو درآمد آن سمن بر در خانه بسته بهتر
بگشاید و بدزدد کمر هزار مست او		چه بهانه گر بت است او چه بلا و آفت است او
تو برو نخست بنگر که کنون به خانه هست او		شده‌ایم آتشین پا که رویم مست آن جا
که ز عکس چهره خود شده است بت پرست او		به کسی نظر ندارد به جز آینه بت من
که سری که مست شد او ز خیال ژاژ رست او		هله ساقیا بیاور سوی من شراب احمر
که حریف او شدستم که در ستم ببست او		نه غم و نه غم پرستم ز غم زمانه رستم
مشکن تو شیشه گر چه دو هزار کف بخست او		تو اگر چه سخت مستی برسان قدح به چستی
مدهم به دست فکرت که کشد به سوی پست او		قدحی رسان به جانم که برد به آسمانم
بد و نیک او بگوید که پناه هر بد است او		تو نه نیک گو و نی بد بپذیر ساغر خود

برهد از خر تن در سفر مصدر او		خنک آن جان که رود مست و خرامان بر او
همچو موسی قدم صدق زند بر در او		خلع نعلین کند وز خود و دنیا بجهد
یا چو اسحاق شود بسمل از آن خنجر او		همچو جرجیس شود کشته عشقش صد بار
مغفرت بنهد بر فرق سرش مغفر او		سر دیگر رسدش جز سر پردرد و صداع
عوضش گاه بود خلد و گهی کوثر او		کیله رزقش اگر درشکند میکائیل
شود او ماهی و دریا پدر و مادر او		پدر و مادر و خویشان چو به خاکش بنهند
عمر جاوید بود موهبت کمتر او		عشق دریای حیات است که او را تک نیست
می‌دهدشان فر نو شعشعه گوهر او		می‌رود شمس و قمر هر شب در گور غروب
که بود باخبر و دیده ور از محشر او		ملک الموت به صد ناز ستاند جانی
روح چون سرو روان در چمن اخضر او		تن ما خفته در آن خاک به چشم عامه
هیچ جان را سقمی هست از این مقذر او		نه به ظاهر تن ما معدن خون و خلط است
پس چرا ترسد جان از لحد و مقبر او		در چنین مزبله جان را دو هزاران باغ است
بنگر در تن پرنور و رخ احمر او		آنک خون را چو می ناب غذای جان کرد
تا دو صد چشمه روان گردد از مرمر او		هله دلدار بخوان باقی این بر منکر

به دو نقش و به دو صورت به یکی جان من و تو		خنک آن دم که نشینیم در ایوان من و تو
آن زمانی که درآییم به بستان من و تو		داد باغ و دم مرغان بدهد آب حیات
مه خود را بنماییم بدیشان من و تو		اختران فلک آیند به نظاره ما
خوش و فارغ ز خرافات پریشان من و تو		من و تو بی‌من و تو جمع شویم از سر ذوق
در مقامی که بخندیم بدان سان من و تو		طوطیان فلکی جمله شکرخوار شوند
هم در این دم به عراقیم و خراسان من و تو		این عجبتر که من و تو به یکی کنج این جا
در بهشت ابدی و شکرستان من و تو		به یکی نقش بر این خاک و بر آن نقش دگر

که مرا دیدن تو بهتر از ایشان تو مرو		گر رود دیده و عقل و خرد و جان تو مرو
گر رود این فلک و اختر تابان تو مرو		آفتاب و فلک اندر کنف سایه توست
گر رود صفوت این طبع سخندان تو مرو		ای که درد سخنت صافتر از طبع لطیف
خوفم از رفتن توست ای شه ایمان تو مرو		اهل ایمان همه در خوف دم خاتمتند
ور مرا می‌نبری با خود از این خوان تو مرو		تو مرو گر بروی جان مرا با خود بر
در خزان گر برود رونق بستان تو مرو		با تو هر جزو جهان باغچه و بستان است
ای شده لعل ز تو سنگ بدخشان تو مرو		هجر خویشم منما هجر تو بس سنگ دل است
کی بود بنده که گوید به تو سلطان تو مرو		کی بود ذره که گوید تو مرو ای خورشید
از کمال کرم و رحمت و احسان تو مرو		لیک تو آب حیاتی همه خلقان ماهی
برنوشته ز سرش تا سوی پایان تو مرو		هست طومار دل من به درازی ابد
که ز صد بهتر وز هجده هزاران تو مرو		گر نترسم ز ملال تو بخوانم صد بیت

بهر آرام دلم نام دلارام بگو		تن مزن ای پسر خوش دم خوش کام بگو
شیشه دل مشکن قصه آن جام بگو		پرده من مدران و در احسان بگشا
بر سر بام برآ و ز سر بام بگو		ور در لطف ببستی در اومید مبند
صفت این دل تنگ شررآشام بگو		ور حدیث و صفت او شر و شوری دارد
چونک پیغامبر عشقی هله پیغام بگو		چونک رضوان بهشتی تو صلایی درده
حال مرغی که برسته‌ست از این دام بگو		آه زندانی این دام بسی بشنودیم
صفت راه مگو و ز سرانجام بگو		سخن بند مگو و صفت قند بگو
که فزون است ز ایام و ز اعوام بگو		شرح آن بحر که واگشت همه جان‌ها او است
غم هر ممتحن سوخته خام بگو		ور تنور تو بود گرم و دعای تو قبول
فرصت ار دست دهد هم بر بهرام بگو		شکر آن بهره که ما یافته‌ایم از در فضل
سخن خاص نهان در سخن عام بگو		وگر از عام بترسی که سخن فاش کنی
دم به دم زمزمه بی‌الف و لام بگو		ور از آن نیز بترسی هله چون مرغ چمن
سخنی بی‌نقط و بی‌مد و ادغام بگو		همچو اندیشه که دانی تو و دانای ضمیر

درد بی‌حد بنگر بهر خدا هیچ مگو		چهره زرد مرا بین و مرا هیچ مگو
هر چه بینی بگذر چون و چرا هیچ مگو		دل پرخون بنگر چشم چو جیحون بنگر
در بزد گفت بیا در بگشا هیچ مگو		دی خیال تو بیامد به در خانه دل
گفت من آن توام دست مخا هیچ مگو		دست خود را بگزیدم که فغان از غم تو
تا چو چنگت ننوازم ز نوا هیچ مگو		تو چو سرنای منی بی‌لب من ناله مکن
گفت هر جا که کشم زود بیا هیچ مگو		گفتم این جان مرا گرد جهان چند کشی
آتشی گردی و گویی که درآ هیچ مگو		گفتم ار هیچ نگویم تو روا می‌داری
همه آتش سمن و برگ و گیا هیچ مگو		همچو گل خنده زد و گفت درآ تا بینی
جز ز لطف و کرم دلبر ما هیچ مگو		همه آتش گل گویا شد و با ما می‌گفت

چو مرا یافته‌ای صحبت هر خام مجو		همه خوردند و برفتند و بماندم من و تو
هله چون سبزه و چون بید مرو زین لب جو		همه سرسبزی جان تو ز اقبال دل است
گرهی همچو زلیخا گرهی یوسف رو		پر شود خانه دل ماه رخان زیبا
سوی او خنبد هر یک که منم بنده تو		حلقه حلقه بر او رقص کنان دست زنان
هر سوی باغ بود هر طرفی مجلس و طو		هر ضمیری که در او آن شه تشریف دهد
تو پراکنده شدی جمع نشد نیم تسو		چند هنگامه نهی هر طرفی بهر طمع
که بسی خوب و لطیف است تو را صورت و خو		هله ای عشق که من چاکر و شاگرد توام
همه دل گشته و فارغ شده از فرج و گلو		گر می مجلسی و آب حیات همه‌ای
عجب آن کیست چو شمس و چو قمر بر سر کو		هله ای دل که ز من دیده تو تیزتر است
و آنک که در سلسله او است دو صد سلسله مو		آنک در زلزله او است دو صد چون مه و چرخ
بود او را به گه عبره به زیر زانو		هفت بحر ار بفزایند و به هفتاد رسند
خسروان بر در او گشته ایاز و قتلو		او مگر صورت عشق است و نماند به بشر
یوسف و پیرهنش برده از او صورت و بو		فلک و مهر و ستاره لمع از وی دزدند
همه ترکان شده زیبایی او را هندو		همه شیران بده در حمله او چون سگ لنگ
همه هیچند به پیش لب او هیچ مگو		لب ببند و صفت لعل لب او کم کن

پیش من جز سخی شمع و شکر هیچ مگو		من غلام قمرم غیر قمر هیچ مگو
ور از این بی‌خبری رنج مبر هیچ مگو		سخن رنج مگو جز سخن گنج مگو
آمدم نعره مزن جامه مدر هیچ مگو		دوش دیوانه شدم عشق مرا دید و بگفت
گفت آن چیز دگر نیست دگر هیچ مگو		گفتم ای عشق من از چیز دگر می‌ترسم
سر بجنبان که بلی جز که به سر هیچ مگو		من به گوش تو سخن‌های نهان خواهم گفت
در ره دل چه لطیف است سفر هیچ مگو		قمری جان صفتی در ره دل پیدا شد
که نه اندازه توست این بگذر هیچ مگو		گفتم ای دل چه مه‌ست این دل اشارت می‌کرد
گفت این غیر فرشته‌ست و بشر هیچ مگو		گفتم این روی فرشته‌ست عجب یا بشر است
گفت می‌باش چنین زیر و زبر هیچ مگو		گفتم این چیست بگو زیر و زبر خواهم شد
خیز از این خانه برو رخت ببر هیچ مگو		ای نشسته تو در این خانه پرنقش و خیال
گفت این هست ولی جان پدر هیچ مگو		گفتم ای دل پدری کن نه که این وصف خداست

هله ای ماه که نغزت رخ و رخسار مرو		هله ای شاه مپیچان سر و دستار مرو
مکن آزار مکن جانب اغیار مرو		در همه روی زمین چشم و دل باز که راست
گل و گلزار مکن جانب هر خار مرو		مبر از یار مبر خانه اسرار مسوز
هله آن بار برفتی مکن این بار مرو		مکن ای یار ستیزه دغل و جنگ مجوی
ای دل و دین و حیات خوش ناچار مرو		بنده و چاکر و پرورده و مولای توایم
مشکن چنگ طرب را مسکل تار مرو		هله سرنای توام مست نواهای توام
پهلوی خم بنشین از بر خمار مرو		هله مخمور چه نالی بر مخمور دگر
به از این خیر نباشد به جز این کار مرو		هله جان بخش بیا ای صدقات تو حیات
سوی مکاری اخوان ستمکار مرو		خاتم حسن و جمالی هله ای یوسف دهر
از عیان سر مکشان در پی آثار مرو		هله دیدار مهل برمگزین فکر و خیال
دل فرعون مجو جانب انکار مرو		هله موسی زمان گرد برآر از دریا
از برای دو سه ترسا سوی زنار مرو		هله عیسی قران صحت رنجور گران
شیوه کن لب بگز و غبغبه افشار مرو		هله ای شاهد جان خواجه جان‌های شهان
جز سوی احمد بگزیده مختار مرو		هله صدیق زمانی به تو ختم است وفا
همچو مرغان زمین بر سر شخسار مرو		جبرئیل کرمی سدره مقام و وطنت
در احسان بگشا و پس دیوار مرو		تو یقین دار که بی‌تو نفسی جان نزید
وقت کار است بیا کار کن از کار مرو		همه رندان و حریفان و بتان جمع شدند
همگی گوش شو اکنون سوی گفتار مرو		هله باقی غزل را ز شهنشاه بجوی

دل کی باشد که نگردد همگی آتش از او		سر و پا گم کند آن کس که شود دلخوش از او
چون شدی غرق شکر رو همه تن می‌چش از او		گرد آن حوض همی‌گردی و عاشق شده‌ای
بر لب چشمه دهان می‌نه و خوش می‌کش از او		چون سبوی تو در آن عشق و کشاکش بشکست
پنج انگشت بلیسند کنون هر شش از او		عسلی جوشد از آن خم که نه در شش جهت است
از هوس همچو زمین خاک شد و مفرش از او		آن چه آب است کز او عاشق پرآتش و باد
ز آنک می‌خیزد آن آتش و آن آهش از او		آه عاشق ز چه سوزد تتق گردون را
گشت زیبا و دلارام و لطیف و کش از او		شمس تبریز که جان در هوس او بگریست

چون عمر محتسبی دادکنی این جا کو		سر عثمان تو مست است بر او ریز کدو
و آن دگر را که رئیس است نگویم تو بگو		چه حدیث است ز عثمان عمرم مستتر است
باده‌ای کو چو اویس قرنی دارد بو		مست دیدی که شکوفه ش همه در است و عقیق
وز سر زلف خوش یار ندارد سر مو		ای بسا فکرت باریک که چون موی شده‌ست
قطره‌ای این کند آنک نکند زان دو سبو		مست فکرت دگر و مستی عشرت دگر است
بر لب جوی حیل تخته منه جامه مشو		بس کن و دفتر گفتار در این جو افکن

آفتاب از آسمان پرسان تو		ای همه سرگشتگان مهمان تو
ای هزاران جان فدای جان تو		چشم بد از روی خوبت دور باد
ز آنک اکسیر است جان را کان تو		چون فدا گردند جاویدان شوند
باد ای ماه بتان قربان تو		گاو و بزغاله و بره گردون چرخ
در هوای عید بی‌پایان تو		ز آنک قربان‌ها همه باقی شوند
بخت و دولت روز و شب دربان تو		در سرای عصمت یزدان تویی
در بهارستان بی‌نقصان تو		ای خدا این باغ را سرسبز دار
می‌چرند از نخل و سیبستان تو		تا ملایک میوه از وی می‌کشند
پرنبات و شکر پنهان تو		این شکرخانه همیشه باز باد
تا به هر سو می‌رود ز احسان تو		آب این جو ای خدا تیره مباد
ای دعا آن تو آمین آن تو		این دعا را یا رب آمین هم تو کن
ناله هر تار در فرمان تو		چنگ و قانون جهان را تارهاست
تا چو گویم در خم چوگان تو		من بخفتم تو مرا انگیختی
گر نبودی جذبه‌های جان تو		ور نه خاکی از کجا عشق از کجا
آن توست این آن توست این آن تو		خاک خشکی مست شد تر می‌زند
گفتم ای جان گربه در انبان تو		دی مرا پرسید لطفش کیستی
که تو را شیری کند سلطان تو		گفت ای گربه بشارت مر تو را
همچو چنگم سخره افغان تو		من خمش کردم توام نگذاشتی

هر چه گوهر غرقه در دریای او		ای بمرده هر چه جان در پای او
ای خدا هیهای او هیهای او		آتش عشقش خدایی می‌کند
از سجود درگهش ای وای او		جبرئیل و صد چو او گر سر کشد
خون ببارد از خم طغرای او		چون مثالی برنویسد در فراق
تا قیامت وای او ای وای او		هر کی ماند زین قیامت بی‌خبر
ای خدایا چون بود شب‌های او		هر کی ناگه از چنان مه دور ماند
بر شمار ریگ در صحرای او		در نظاره عاشقان بودیم دوش
پیش شاه عشق و لشکرهای او		خیمه در خیمه طناب اندر طناب
نور پاک از تابش سیمای او		خیمه جان را ستون از نور پاک
روز و شب محو است در فردای او		آب و آتش یک شده ز امروز او
در میان پنجه صدتای او		عشق شیر و عاشقان اطفال شیر
بر سر پستان شیرافزای او		طفل شیر از زخم شیر ایمن بود
کس نداند کس نبیند جای او		در کدامین پرده پنهان بود عشق
برشود تا آسمان غوغای او		عشق چون خورشید ناگه سر کند

یافتم ناگه رهی من سوی تو		شکر ایزد را که دیدم روی تو
یافت نور از نرگس جادوی تو		چشم گریانم ز گریه کند بود
برد این کو کو مرا در کوی تو		بس بگفتم کو وصال و کو نجاح
این لبان خشک مدحت گوی تو		از لب اقبال و دولت بوسه یافت
جز زره‌هایی که دارد موی تو		تیر غم را اسپری مانع نبود
شیرمردی کو شود آهوی تو		آسمان جاهی که او شد فرش تو
پهلوانی کو فتد پهلوی تو		شاد بختی که غم تو قوت او است
تا ز جست و جو روم در جوی تو		جست و جویی در دلم انداختی
گر نبودی جذب‌های و هوی تو		خاک را هایی و هویی کی بدی
کو بیابد بوسه بر زانوی تو		آب دریا تا به کعب آید ورا
جمله خلقان را نباشد خوی تو		بس که تا هر کس رود بر طبع خویش

خون مریز این عاشقان را و مرو		ای بکرده رخت عشاقان گرو
هر طرف تو نعره خونین شنو		بر سر ره تو ز خون آثار بین
گر یکی گویی در آن چوگان بدو		گفتم این دل را که چوگانش ببین
کهنه گشتم صد هزاران بار و نو		گفت دل کاندر خم چوگان او
کاندر آن صحرا نه چاه است و نه گو		کی نهان گردد ز چوگان گوی دل
شیر لرزد چون کند آن گربه مو		گربه جان عطسه شیر ازل
صاف باشد گر بجویی جو به جو		زر کان شمس تبریزی است این

قصه‌های جان فزا را بازگو		مطربا اسرار ما را بازگو
تو حدیث دلگشا را بازگو		ما دهان بربسته‌ایم امروز از او
وعده آن خوش لقا را بازگو		من گران گوشم بنه رخ بر رخم
بازگو آن ماجرا را بازگو		ماجرایی رفت جان را در الست
سر جان مصطفی را بازگو		مخزن انا فتحنا برگشا
ای دعاگو آن دعا را بازگو		مستجاب آمد دعای عاشقان
آن صلاح جان‌ها را بازگو		چون صلاح الدین صلاح جان ماست

گوش ما را هر نفس دستان نو		جان ما را هر نفس بستان نو
روز روزش گوهر و مرجان نو		ماهیانیم اندر آن دریا که هست
این جهان کهنه را برهان نو		تا فسون هیچ کس را نشنوی
ذات ما کان است وآنگه کان نو		عیش ما نقد است وآنگه نقد نو
می‌دهد اندر دهان دندان نو		این شکر خور این شکر کز ذوق او
تو کیی گو هر زمانی جان نو		جمله جان شو ار کسی پرسد تو را
رویدش زین لقمه صد لقمان نو		من زمین را لقمه‌ام لیکن زمین
در خزان بین تاب تابستان نو		زرد گشتی از خزان غمگین مشو

چشم و عقلم روشن از ایام تو		ای غذای جان مستم نام تو
تا بدیدم سیم هفت اندام تو		شش جهت از روی من شد همچو زر
من نخواهم در جهان جز کام تو		گفته بودی کز توام بگرفت دل
از پی جان خواستن پیغام تو		منتظر بنشسته‌ام تا دررسد

شیء لله از جمال روی تو		صوفیانیم آمده در کوی تو
کب خوبی نیست جز در جوی تو		از عطش ابریق‌ها آورده‌ایم
ای همیشه لطف و رحمت خوی تو		هابده چیزی به درویشان خویش
آمدیم از قحط ما هم سوی تو		حسن یوسف قوت جان شد سال قحط
از لب حلوایی دلجوی تو		صوفیان را باز حلوا آرزو است
مشک پر شد خانقاه از بوی تو		ولوله در خانقاه افتاد دوش
آفرین بر دست و بر بازوی تو		دست بگشا جانب زنبیل ما
سیر شد کون و مکان از طوی تو		شمس تبریزی تویی خوان کرم

چشم پرخون تیغ در کف عشق او		می‌دوید از هر طرف در جست و جو
او به قصد جان عاشق سو به سو		دوش خفته خلق اندر خواب خوش
گاه چون باد صبا او کو به کو		گاه چون مه تافته بر بام‌ها
پاسبانان درشده در گفت و گو		ناگهان افکند طشت ما ز بام
او بزد زخمی و پنهان کرد رو		در میان کوی بانگ دزد خاست
کش زبون گشته‌ست چرخ تندخو		گرد او را پاسبانی درنیافت
کو نشان‌ها را بداند مو به مو		بر سر زخم آمد افلاطون عقل
کو است اصل فتنه‌های تو به تو		گفت دانستم که زخم دست کیست
آنچ او بشکافت نپذیرد رفو		چونک زخم او است نبود چاره‌ای
جان کهنه دست‌ها از خود بشو		از پی این زخم جان نو رسید
کو برون است از جهان رنگ و بو		عشق شمس الدین تبریزی است این

همچو ماهی به تک آب مرو		به حریفان بنشین خواب مرو
نی پراکنده چو سیلاب مرو		همچو دریا همه شب جوشان باش
بطلب در شب و مشتاب مرو		آب حیوان نه که در تاریکی است
تو هم از صحبت اصحاب مرو		شب روان فلکی پرنورند
به زمین در تو چو سیماب مرو		شمع بیدار نه در طشت زر است
منتظر شو شب مهتاب مرو		شب روان را بنماید مه رو

آیی به حجره من و گویی که گل برو		ای ترک ماه چهره چه گردد که صبح تو
دانم من این قدر که به ترکی است آب سو		تو ماه ترکی و من اگر ترک نیستم
ترکی مکن به کشتنم ای ترک ترک خو		آب حیات تو گر از این بنده تیره شد
ای تو هزار دولت و اقبال تو به تو		رزق مرا فراخی از آن چشم تنگ توست
عشقت گرفت جمله اجزام مو به مو		ای ارسلان قلج مکش از بهر خون من
از بخل جان نمی‌کنم ای ترک گفت و گو		زخم قلج مبادا بر عشق تو رسد
ای سزدش تو سیرک سزدش قنی بجو		بر ما فسون بخواند ککجک ای قشلرن
زیرا که عشق دارد صد حاسد و عدو		نام تو ترک گفتم از بهر مغلطه
غماز من بس است در این عشق رنگ و بو		دکتر شنیدم از تو و خاموش ماندم

آیینه گشته‌ام همه بهر خیال تو		ای دیده من جمال خود اندر جمال تو
گرمابه رفته هر سحری از وصال تو		و این طرفه‌تر که چشم نخسپد ز شوق تو
آبستن است لیک ز نور جلال تو		خاتون خاطرم که بزاید به هر دمی
او را خبر کجاست ز رنج و ملال تو		آبستن است نه مهه کی باشدش قرار
بادا به بی‌مرادی خونم حلال تو		ای عشق اگر بجوشد خونم به غیر تو
افغان به عرش برده و پرسان ز حال تو		سر تا قدم ز عشق مرا شد زبان حال
بر صفحه جمال تو باشد چو خال تو		گر از عدم هزار جهان نو شود دگر
پروا نباشدم به نظر در خصال تو		از بس که غرقه‌ام چو مگس در حلاوتت
می‌باش در سجود که این شد کمال تو		در پیش شمس خسرو تبریز ای فلک

و آورد قصه‌های شکر از لبان تو		آمد خیال آن رخ چون گلستان تو
جان و جهان چه بی‌خبرند از جهان تو		گفتم بدو چه باخبری از ضمیر جان
آخر چه گوهری و چه بوده‌ست کان تو		آخر چه بوده‌ای و چه بوده‌ست اصل تو
اول غلام عشقم و آن گاه آن تو		دلاله عشق بود و مرا سوی تو کشید
هر چند شرم بود بگفتم کز آن تو		بنهاد دست بر دل پرخون که آن کیست
گفتم مها دو ابر تر درفشان تو		بر چشم من فتاد ورا چشم گفت چیست
گفتم که گلرخا همه نقش و نشان تو		از خون به زعفران دلم دید لاله زار
گفتم نکو نگر که چنینم به جان تو		هر جا که بوی کرد ز من بوی خویش یافت
در حلقه وفا بر دردی کشان تو		ای شمس دین مفخر تبریز جان ماست

گه تکیه گاه خلقم و گه اژدهای تو		جانا تویی کلیم و منم چون عصای تو
ماری شوم چو افکندم اصطفای تو		در دست فضل و رحمت تو یارم و عصا
شد روز و روزگار من اندر وفای تو		ای باقی و بقای تو بی‌روز و روزگار
بادا فدای عشق و فریب و ولای تو		صد روز و روزگار دگر گر دهی مرا
بی‌کام و بی‌زبان عجب وصف‌های تو		دل چشم گشت جمله چو چشمم به دل بگفت
دل می‌کند دعای دو چشم و دعای تو		زان دم که از تو چشم خبر برد سوی دل
در جست و جوی چشم خوش دلربای تو		می‌گردد آسمان همه شب با دو صد چراغ
صد جان و دل فزود رخ جان فزای تو		گر کاسه بی‌نوا شد ور کیسه لاغری
درتافت لاجرم به خرابم ضیای تو		گر خانه و دکان ز هوای تو شد خراب
صد دل به غم سپارم بهر رضای تو		ای جان اگر رضای تو غم خوردن دل است
زین کوفتن رسد به نظر توتیای تو		از زخم هاون غم خود خوش مرا بکوب
دل چیست یک شکوفه ز برگ و نوای تو		جان چیست نیم برگ ز گلزار حسن تو
گفت آن توست و گفتن خلقان صدای تو		خامش کنم اگر چه که گوینده من نیم

یا کینه را نهفتن یا عفو و حسن خو		این ترک ماجرا ز دو حکمت برون نبو
یا برکنی ز خویش تو آن کین تو به تو		یا آنک ماجرا نکنی به هر فرصتی
کان خصم عکس توست مپندارشان تو دو		از یار بد چه رنجی از نقص خود برنج
زیرا که از دی آمد افسردگی جو		از کبر و بخل غیر مرنج و ز خویش رنج
کاندر تموز مردم تشنه‌ست برف جو		ز افسردگی غیر نرنجید گرم عشق
خشمی است پر ز حلم پی طفل خوبرو		آن خشم انبیا مثل خشم مادر است
نسرین و سوسن و گل صدبرگ مشک بو		خشمی است همچو خاک و یکی خاک بر دهد
هر چند هر دو خاک یکی رنگ بد عمو		خاکی دگر بود که همه خار بر دهد
چون هست این خصال بدت یک به یک عدو		در گور مار نیست تو پرمار سله‌ای
زنگی و هندو است و قریشی باعلو		در نطفه می‌نگر که به یک رنگ و یک فن است
در مرتبه نگر که سفول آمد و سمو		اعراض و جسم جمله همه خاک‌هاست بس
آن را کند پر از زر و در دیگری تسو		چون کاسه گدایان هر ذره بر رهش
وز بد نکو بزاید از صانعی هو		از نیک بد بزاید چون گبر ز اهل دین
صرفه برد نه خود من صرفه برم از او		گویی فسوس باشد کز من فسوس خوار
اندر سخاوت است نه در کسب سو به سو		این مایه می‌ندانی کاین سود هر دو کون
بالادو است حرص تو بی‌پای چون کدو		خود را و دوستان را ایثار بخش از آنک
چون کف شمس دین که به تبریز کرد طو		در جود کن لجاج نه اندر مکاس و بخل

پرهیز من ز چیست ز تو یار شرم تو		ای کرده چهره تو چو گلنار شرم تو
چون گل چرا دمید ز رخسار شرم تو		گلشن ز رنگ روی تو صد رنگ ریخته‌ست
کان جمله را بسوخت به یک بار شرم تو		من صد هزار خرقه ز سودا بدوختم
دردی بریخت بر رخ گلزار شرم تو		صافی شرم توست نهان در حجاب غیب
یا رب چه کرد در دل هشیار شرم تو		آن دل که سنگ بود ز شرم تو آب ریخت
چون درفتاد در که و کهسار شرم تو		خون گشت نام کوه که نامش شده‌ست لعل

گفتند خواجه عاشق و مست است و کو به کو		رفتم به کوی خواجه و گفتم که خواجه کو
من دوستدار خواجه‌ام آخر نیم عدو		گفتم فریضه دارم آخر نشان دهید
او را به باغ‌ها جو یا بر کنار جو		گفتند خواجه عاشق آن باغبان شده‌ست
هر کس که گشت عاشق رو دست از او بشو		مستان و عاشقان بر دلدار خود روند
عاشق کجا بماند در دور رنگ و بو		ماهی که آب دید نپاید به خاکدان
خورشید پاک خوردش اگر هست تو به تو		برف فسرده کو رخ آن آفتاب دید
سلطان بی‌نظیر وفادار قندخو		خاصه کسی که عاشق سلطان ما بود
بر هر مسی که برزد زر شد به ارجعوا		آن کیمیای بی‌حد و بی‌عد و بی‌قیاس
تا چند گول گردی و آواره سو به سو		در خواب شو ز عالم وز شش جهت گریز
تا پیش شاه باشدت اعزاز و آبرو		ناچار می برندت باری به اختیار
اسرار کشف کردی عیسیت مو به مو		گر ز آنک در میانه نبودی سرخری
رستم به یک قنینه ز سودای گفت و گو		بستم ره دهان و گشادم ره نهان

زین سو نظر مکن که از آن جاست آرزو		ننشیند آتشم چو ز حق خاست آرزو
گر گوهری ببین که چه دریاست آرزو		تردامنم مبین که از آن بحر تر شدم
صیاد جان فداست چه زیباست آرزو		شست حق است آرزو و روح ماهی است
ز آوردن من و تو چه می‌خواست آرزو		چون این جهان نبود خدا بود در کمال
نی کز کژی و راست مبراست آرزو		گر آرزو کژ است در او راستی بسی است
آن چیست کژ نشین و بگو راست آرزو		آن کان دولتی که نهان شد به نام بد
هر چند بی‌پر است و به پرواست آرزو		موری است نقب کرده میان سرای عشق
زیرا که تخت و ملک بیاراست آرزو		مورش مگو ز جهل سلیمان وقت او است
چیزی است کو نه ماست و نه جز ماست آرزو		بگشای شمس مفخر تبریز این گره

ما با تو بس خوشیم که خوش باد وقت تو		هان ای جمال دلبر ای شاد وقت تو
خوش باد دور چرخ کز او زاد وقت تو		نیکو است حال ما که نکو باد حال تو
آن رطل‌های می که به ما داد وقت تو		جان و سر تو یار که اندر دماغ ماست
وز پرتو نشاط به فریاد وقت تو		از قوت شراب به فریاد جام تو
که می‌کند ز عشق و فرهاد وقت تو		در جای می نگنجد از فخر جای تو

اه که چه سوز افکند در دل گل نار تو		تا که درآمد به باغ چهره گلنار تو
پشت بنفشه به خم از کشش بار تو		دود دل لاله‌ها ز آتش جان رنگ تو
چشم چه خوش برگشاد بر هوس خار تو		غنچه گلزار جان روی تو را یاد کرد
تیغ به سوسن کی داد نرگس خون خوار تو		سوسن تیغی کشید خون سمن را بریخت
مستک و سرسبز شد از لب خمار تو		بر مثل زاهدان جمله چمن خشک بود
ور نه جز احول کی دید در دو جهان یار تو		از سر مستی عشق گفتم یار منی
منکر آن خط مشو نک خط و اقرار تو		بر دل من خط توست مهر الست و بلی
رفت نمکسودوار سوی نمکسار تو		گوشت کجا ماند و پوست در تن آن کس که او
های از این کش مکش‌های از این کار تو		دامن تو دل گرفت دامن دل تن گرفت
در دل تن عشق دل در دل دلدار تو		خسرو جان شمس دین مفخر تبریزیان

هر دو یکی بوده‌ایم جان من و جان تو		آینه جان شده چهره تابان تو
عقل که او خواجه بود بنده و دربان تو		ماه تمام درست خانه دل آن توست
چند که از آب و گل بود پریشان تو		روح ز روز الست بود ز روی تو مست
رفت کنون از میان آن من و آن تو		گل چو به پستی نشست آب کنون روشن است
تا به ابد چیره باد دولت خندان تو		قیصر رومی کنون زنگیکان را شکست
ز آنک مرا شد حجاب عشق سخندان تو		ای رخ تو همچو ماه ناله کنم گاه گاه

ای که هزار آفرین بر لب و دندان تو		سیر نیم سیر نی از لب خندان تو
جان منی چون یکی است جان من و جان تو		هیچ کسی سیر شد ای پسر از جان خویش
دور بگردان که من بنده دوران تو		تشنه و مستسقیم مرگ و حیاتم ز آب
تا که برآرد سرم سر ز گریبان تو		پیش کشی می‌کنی پیش خودم کش تمام
دست چه کار آیدم بی‌دم و دستان تو		گر چه دو دستم بخست دست من آن تو است
تا نکند هیچ دزد قصد حرمدان تو		عشق تو گفت ای کیا در حرم ما بیا
تا که نرنجد ز من خاطر دربان تو		گفتم ای ذوالقدم حلقه این در شدم
خارج و داخل توی هر دو وطن آن تو		گفت که هم بر دری واقف و هم در بری
تا به ابد روم و ترک برخورد از خوان تو		خامش و دیگر مخوان بس بود این نزل و خوان

ما همگان محرمیم آنچ بدیدی بگو		مطرب مهتاب رو آنچ شنیدی بگو
در حرم جان ما بر چه رسیدی بگو		ای شه و سلطان ما ای طربستان ما
دوش ز گلزار او هر چه بچیدی بگو		نرگس خمار او ای که خدا یار او
ای همه را دیده تو آنچ گزیدی بگو		ای شده از دست من چون دل سرمست من
کز فلک بی‌مدد چون برهیدی بگو		عید بیاید رود عید تو ماند ابد
زین شکرستان اگر هیچ چشیدی بگو		در شکرستان جان غرقه شدم ای شکر
رو که کشاکش خوش است تو چه کشیدی بگو		می‌کشدم می به چپ می‌کشدم دل به راست
کوی خرابات را تو چه کلیدی بگو		می به قدح ریختی فتنه برانگیختی
پرده حاجات ما هم تو دریدی بگو		شور خرابات ما نور مناجات ما
ای مه کز ابرها پاک و بعیدی بگو		ماه به ابر اندرون تیره شده‌ست و زبون
چرخ تو را بنده باد از چه رمیدی بگو		ظل تو پاینده باد ماه تو تابنده باد
گفتم بر چون متن ز آنچ تنیدی بگو		عشق مرا گفت دی عاشق من چون شدی
عافیتا همچو مرغ از چه پریدی بگو		مرد مجاهد بدم عاقل و زاهد بدم

وی شه میدان برگو برگو		ای سر مردان برگو برگو
جان سخن دان برگو برگو		ای مه باقی وی شه ساقی
قصه ایشان برگو برگو		قبله جمعی شعله شمعی
راز گلستان برگو برگو		ای همه دستان ساقی مستان
خواجه دیوان برگو برگو		هم همه دانی هم همه جانی
نکته جانان برگو برگو		آب حیاتی شاخ نباتی
ای دل شادان برگو برگو		غم نپذیری خشم نگیری
راه سپاهان برگو برگو		خسرو شیرین بنشین بنشین
باز دو چندان برگو برگو		دل بشکفتی خیلی و گفتی
درده و خندان برگو برگو		آن می صافی جام گزافی
حرمت ایمان برگو برگو		یار ربابی هر چه که یابی
بی‌سر و پایان برگو برگو		نی بستیزی نی بگریزی

در آن بهشت و گلستان و سبزه زار بجو		مرا اگر تو نیابی به پیش یار بجو
به زیر سایه آن سرو پایدار بجو		چو سایه خسپم و کاهل مرا اگر جویی
بیا حوالی آن چشم پرخمار بجو		چو خواهیم که ببینی خراب و غرق شراب
درآ به دور و قدح‌های بی‌شمار بجو		اگر ز روز شمردن ملول و سیر شدی
درآ جواهر اسرار کردگار بجو		در آن دو دیده مخمور و قلزم پرنور
گلی که هیچ نریزد در آن بهار بجو		دلی که هیچ نگرید به پیش دلبر جو
تو جان عاشق سرمست بی‌قرار بجو		زهی فسرده کسی کو قرار می‌جوید
وگر عقار نداری از او عقار بجو		اگر چراغ نداری از او چراغ بخواه
تو عذر عقل زبونم از آن عذار بجو		به مجلس تو اگر دوش بیخودی کردم
ز مشک و گل نفس خوش خلش ز خار بجو		تو هر چه را که بجویی ز اصل و کانش جوی
پیام‌های غریب از چنین سوار بجو		خیال یار سواره همی‌رسد ای دل
کنار پرگلشان را در آن کنار بجو		به نزد او همه جان‌های رفتگان جمعند
چو شب به پیش تو آید در او نهار بجو		چو صبح پیش تو آید از او صبوح بخواه
وگر نه آن نظرستت در انتظار بجو		چو مردمک تو خمش کن مقام تو چشم است
فقیروار مر او را در افتقار بجو		چو شمس مفخر تبریز دیده فقر است

که مست و بیخودم از چاشنی محنت او		من آن نیم که بگویم حدیث نعمت او
که همچو چنگم من بر کنار رحمت او		اگر چو چنگ بزارم از او شکایت نیست
که هر رگم متعلق بود به ضربت او		ز من نباشد اگر پرده‌ای بگردانم
از آنک بر لب فضلش چشم ز شربت او		اگر چه قند ندارم چو نی نوا دارم
چگونه باشد چون دررسم به نوبت او		کنون که نوبت خشم است لطف از این دست است
چه ننگ باشد مر لعل را ز زینت او		اگر بدزدم من ز آفتاب ننگی نیست
گذر ز طینت خود چون کنم به طینت او		وگر چو لعل ندزدم ز آفتاب کمال
همی‌کشند نهان نور از بصیرت او		نه لولیان سیاه دو چشم دزد ویند
که شح نفس قرین است با جبلت او		ز آدمی چو بدزدی به کم قناعت کن
اگر تو واقفی از لطف و از سریرت او		از او مدزد به جز گوهر زمانه بها
که سوی کاله فانی بود عزیمت او		که نیست قهر خدا را به جز ز دزد خسیس
که تیغ شرع برهنه‌ست در شریعت او		دریغ شرح نگشت و ز شرح می‌ترسم
نه بلک خس طمعی بود آن جریمت او		گمان برد که مگر جرم او طمع بوده‌ست

چو اشتهای سماعت بود بگه‌تر گو		به وقت خواب بگیری مرا که هین برگو
تو گوش من بگشایی که قصه از سر گو		چو من ز خواب سر و پای خویش گم کردم
بگیریم که از آن طره معنبر گو		چو روی روز نهان شد به زیر طره شب
تو آمده که حدیث لب چو شکر گو		فتاده آتش خواب اندر این نیستان‌ها
غزل تمام کنم گوییم مکرر گو		و آنگهی به یکی بار کی شوی قانع
به تو بگوید لالا برو به عنبر گو		بیا بگو چه کنی گر ز خوابناکی خویش
مرا از آن بخوران و حدیث درخور گو		از آنچ خورده‌ای و در نشاط آمده‌ای
تو نیز با من بی‌دل ز جام و ساغر گو		ز من چو می‌طلبی مطربی مستانه
مرا مبارک و قیماز خوان و سنجر گو		من این به طیبت گفتم وگر نه خاک توام

شبم ز بام به حجره ز حجره تا سر کو		هزار بار کشیده‌ست عشق کافرخو
گرفته گوش مرا سخت همچو گوش سبو		شب آن چنان به گاه آمده که هی برخیز
سبو اسیر سقاست چون گریزد از او		ز هر چه پر کندم من سبوی تسلیمم
شکست او خوشم آید ز شوق و ذوق رفو		هزار بار سبو را به سنگ بشکست او
بدان هوس که خورد غوطه در میانه جو		سبو سپرده به دو گوش با هزاران دل

چو من دل بجویم بود دلبر او		چو از سر بگیرم بود سرور او
چو در جنگ آیم بود خنجر او		چو من صلح جویم شفیع او بود
چو در گلشن آیم بود عبهر او		چو در مجلس آیم شراب است و نقل
چو در بحر آیم بود گوهر او		چو در کان روم او عقیق است و لعل
چو وا چرخ آیم بود اختر او		چو در دشت آیم بود روضه او
چو از غم بسوزم بود مجمر او		چو در صبر آیم بود صدر او
بود صف نگهدار و سرلشکر او		چو در رزم آیم به وقت قتال
بود ساقی و مطرب و ساغر او		چو در بزم آیم به وقت نشاط
بود کاغذ و خامه و محبر او		چو نامه نویسم سوی دوستان
چو بخوابم بیاید به خواب اندر او		چون بیدار گردم بود هوش نو
به خاطر بود قافیه گستر او		چو جویم برای غزل قافیه
چو نقاش و خامه بود بر سر او		تو هر صورتی که مصور کنی
از آن برتر تو بود برتر او		تو چندانک برتر نظر می‌کنی
که آن به که باشد تو را دفتر او		برو ترک گفتار و دفتر بگو
وزین شش جهت بگذری داور او		خمش کن که هر شش جهت نور او است
و سرک سری فما اظهر		رضاک رضای الذی اوثر
که خود را بود سخت اندرخور او		زهی شمس تبریز خورشیدوش

ساکن شده‌ام در منزل تو		بی‌دل شده‌ام بهر دل تو
زر را چه کنم با حاصل تو		صرفه چه کنم در معدن تو
قبله دل و جان هر قابل تو		شد جمله جهان سبز از دم تو
بی‌علم و عمل شد عامل تو		شد عقل و خرد دیوانه تو
هر عاقل جان ناعاقل تو		مرغان فلک پربسته تو
گشتند نگون در بابل تو		هاروت هنر ماروت ادب
تا زنده شوم از بسمل تو		گردن بکشد جان همچو شتر
ماندم به جهان من مشکل تو		حل گشت ز تو هر مشکل جان
تا نقد کنم از عامل تو		بنویس برات این مزد مرا
از تاب مه بس کامل تو		از روز به است اکنون شب ما
تا منزل خود با محمل تو		تا شب شتران هموار روند
از ظالم تو وز عادل تو		در منزل خود آزاد شوند
خامش نکند این قایل تو		خامش کن و خود در یک دمه‌ای

بال و پر ما خوی خوش تو		نور دل ما روی خوش تو
مشک و گل ما بوی خوش تو		عید و عرفه خندیدن تو
سایه گه ما موی خوش تو		ای طالع ما قرص مه تو
جولانگه ما کوی خوش تو		سجده گه ما خاک در تو
چون رفته بود سوی خوش تو		دل می‌نرود سوی دگران
او را بکشد اوی خوش تو		ور دل برود سوی دگران
غوطه گه ما جوی خوش تو		ای مستی ما از هستی تو
یک تو شدم از توی خوش تو		زرین شدم از سیمین بر تو
چوگان تو را گوی خوش تو		سر می‌نهم و چون سر ننهد
های و هویم از هوی خوش تو		خامش کنم و خامش چو سکست

رخ تو رخ تو رخ بافر تو		دل من دل من دل من بر تو
بدهم بدهم به جان و سر تو		صنما صنما اگر جان طلبی
لب تو لب تو لب شکر تو		کف تو کف تو کف رحمت تو
می تو می تو می چون زر تو		دم تو دم تو دم جان وش تو
گل تو گل تو گل احمر تو		در تو در تو در بخشش تو

ز دل و جان لطیفتر شده مهمان عنده		بنشسته به گوشه‌ای دو سه مست ترانه گو
فتد از جنگ و عربده سر مستان میان کو		ز طرب چون حشر شود سرشان مستتر شود
عسل و می روان شود به چپ و راست جوی جو		ز اشارات روحشان ز صباح و صبوحشان
نفسی سجده طرب نفسی جنگ و گفت و گو		نفسیشان معانقه نفسیشان معاشقه
به چنین حال بوالعجب تو از ایشان ادب مجو		نفسی یار قندلب شکرین شکرنسب
به حلیمی گناه جو به طبیعت نشاط خو		به خدا خوب ساقیی که وفادار و باقیی
هله تا راز آسمان شنوی جمله مو به مو		قدحی دو ز دست خود بده ای جان به مست خود
هله تا از سعادتت برهد اوی او ز او		تو بر او ریز جام می که حجاب وی است وی
سر هر کیسه کرم بگشاید که انفقوا		چو خرد غرق باده شد در دولت گشاده شد
هله بردار ابر را ز رخ ماه تو به تو		بهل آن پوست مغز بین صنم خوب نغز بین
من سرمست می‌کشم ز فراتش سبو سبو		پس از این جمله آب‌ها نرود جز بجوی ما
به گلستان جان روان ز گلستان رنگ و بو		من و دلدار نازنین خوش و سرمست همچنین
نظری کن به خال او به حق صحبت ای عمو		نظری کن به چشم او به جمال و کرشم او
چه برد طفل از لبش چو بود مست لبلبو		تو اگر در فرح نه‌ای که حریف قدح نه‌ای
بنگر ذره ذره را زده زیر بغل کدو		چو شدی محرم فلک سبک ای یار بانمک
بشکافید پرده شان نپذیرد دگر رفو		چو تف آفتاب زد ره ذرات بی‌عدد
زند او باز این زمان چو کبوتر بقوبقو		به لبانت ز دست شد سر او باز مست شد
ز ره خواب بر فلک خوش و سرمست دو به دو		تو بخسپی و عشق و دل گذران بی ز غش و غل
رطب و تمر نادری که نگنجد در این گلو		بخورند از نخیل جان که ندیده‌ست انس و جان
ز طعام و شراب حق بخورم اندر آن غلو		که ابیت بمهجتی شرفا عند سیدی
چو شود روز خوش بیا شنو این را تمام تو		هله امشب به خانه رو که دل مست شد گرو
که تویی عشق و عشق را نبود هیچ کس عدو		تو بگو باقی غزل که کند در همه عمل
همه را سبز کن طری و ز پژمردگی بشو		تو بگو کآب کوثری خوش و نوش و معطری

که به گلزار تو رسد دل خسته به خار تو		به قرار تو او رسد که بود بی‌قرار تو
تلفش از خزان تو طربش از بهار تو		گل و سوسن از آن تو همه گلشن از آن تو
چو دل و جان عاشقان به درون بی‌قرار تو		ز زمین تا به آسمان همه گویان و خامشان
نفسی پست و مست تو نفسی در خمار تو		همه سوداپرست تو همه عالم به دست تو
چه غریب است نظر به تو چه خوش است انتظار تو		همه زیر و زبر ز تو همگان بی‌خبر ز تو
تو ز بلبل فغان شنو که وی است اختیار تو		چه کند سرو و باغ را چو نظر نیست زاغ را
به فراغت نظرکنان به سوی کار و بار تو		منم از کار مانده‌ای ز خریدار مانده‌ای
چه کنم من عذار گل که ندارد عذار تو		بگذارم ز بحر و پل بگریزم ز جزو و کل
دو سه روز شمرده را چو منم در شمار تو		چه کنم عمر مرده را تن و جان فسرده را
همه هر دم شکوفه‌ها شکفد در نثار تو		چو دل و چشم و گوش‌ها ز تو نوشند نوش‌ها
ز کجا خامشم هلد هوس جان سپار تو		پس از این جان که دارمش به خموشی سپارمش
که شکار و شکاریان نجهند از شکار تو		به خموشی نهان شدن چو شکارم نتان شدن
همه شادی و گریه شان اثر و یادگار تو		همه فربه ز بوی تو همه لاغر ز هجر تو

خردم راه گم کند ز فراق گران تو		قلم از عشق بشکند چو نویسد نشان تو
کی رهد از کمین تو کی کشد خود کمان تو		کی بود همنشین تو کی بیابد گزین تو
صنما سوی من نگر که چنانم به جان تو		رخم از عشق همچو زر ز تو بر من هزار اثر
نه از آنم که سر کشم ز غم بی‌امان تو		چو خلیل اندر آتشم ز تف آتشت خوشم
مکن ای دوست منزلم به جز از گلستان تو		بگشا کار مشکلم تو دلم ده که بی‌دلم
سبب جست و جوی تو چه بود گلفشان تو		کی بیاید به کوی تو صنما جز به بوی تو
فلک و مهر و مشتری خجل از آستان تو		ملک و مردم و پری ملک و شاه و لشکری
چو مگس دوغ درفتد به گه امتحان تو		چو تو سیمرغ روح را بکشانی در ابتلا
ملکی گشته هر گدا به دم ترجمان تو		ز اشارات عالیت ز بشارات شافیت
همه عالم نواله‌ای ز عطاهای خوان تو		همه خلقان چو مورکان به سوی خرمنت دوان
که طمع دارد از قضا که شود میهمان تو		به نواله قناعتی نکند جان آن فتی
چه نواها که می‌دهد به مکان لامکان تو		چه دواها که می‌کند پی هر رنج گنج تو
نظر تن بنام تو هوس دل بنان تو		طمع تن نوال تو طمع دل جمال تو
به سوی بام آسمان پنهان نردبان تو		جهت مصلحت بود نه بخیلی و مدخلی
که روان است کاروان به سوی آسمان تو		به امینان و نیکوان بنمودی تو نردبان
که ندانی نهان آن که بداند نهان تو		خمش ای دل دگر مگو دگر اسرار او مجو
که خود از قشر نیشکر شکرین شد لبان تو		تو از این شهره نیشکر مطلب مغز اندرون
برساد از جناب حق به مه خوش قران تو		شه تبریز شمس دین که به هر لحظه آفرین

بگشا راز با همو که سلام علیکم		هله ای طالب سمو بگداز از غمش چو مو
چه شود گر کفی زنی که سلام علیکم		تو چرا آب و روغنی که سلامی نمی‌کنی
لب چون قند برگشا که سلام علیکم		هله دیوانه لولیا به عروسی ما بیا
سر و ریش این چنین کنی که سلام علیکم		شفقت را قرین کنی کرم و آفرین کنی
رو ترش کن ز در درآ که سلام علیکم		چو گشاید در سرا تو مگو هیچ ماجرا
غضبش را بدین بکش که سلام علیکم		چو درآید ترش ترش تو بدو پیش او خمش
تو روان شو به پیشگه که سلام علیکم		چو خیالیت بست ره بمکن سوی او نگه
تو همین گو همین و بس که سلام علیکم		چو در این کوی نیست کس نه ز دزدان و نی عسس
بشنو ز آسمان‌ها که سلام علیکم		بجه از دام و دانه‌ها و از این مات خانه‌ها
ز دلت سر برون کند که سلام علیکم		شفقت چون فزون کند به خودت رهنمون کند
تو ز شش سوی بشنوی که سلام علیکم		چو ز صورت برون روی به مقامات معنوی
چو فقیران سری بنه که سلام علیکم		چو نگنجی در آن گره مگریز و سپس مجه
ز لبش این رسد مرا که سلام علیکم		اگر از نیک و بد مرا نکند شه مدد مرا
بخوریمش بدین قدر که سلام علیکم		تو رها کن فن و هنر که ندارد کلک خبر
غزل خویشتن بگو که سلام علیکم		هله ای یار ماه رو دل هر عقربی مجو
بستردیم جرمتان که سلام علیکم		هله مرحوم امتان هله ای عشق همتان
شنو اکنون ز شاهدان که سلام علیکم		چو تویی میر زاهدان قمر و فخر عابدان
کارتان همچو زر کنم که سلام علیکم		زهرتان را شکر کنم زنگتان را گهر کنم
عیبتان را نهان کنم که سلام علیکم		تنتان را چو جان کنم دلتان را جوان کنم
ز فلک بس شنیده‌ای که سلام علیکم		ز عدم بس چریده‌ای سوی دل بس دویده‌ای
همه عذرت وفا بود که سلام علیکم		چو امیدت به ما بود زاغ گیری هما بود
نگرد جانب سمن که سلام علیکم		چو گل سرخ در چمن بفروزد رخ و ذقن
شنو از صحن بام‌ها که سلام علیکم		چو رسد سبزجامه‌ها به سوی باغ و نامه‌ها
شنو از مرغ ناله‌ها که سلام علیکم		چو بخندد نهال‌ها ز ریاحین و لاله‌ها
نبدی این نگفتمی که سلام علیکم		چو ز مستی زنم دمی رمد از رشک پرغمی
به همان سوی روی کن که سلام علیکم		ز کی داری لب و سخن ز شهنشاه امر کن

می چون ارغوان بده که شکفت ارغوان تو		هله طبل وفا بزن که بیامد اوان تو
بفشانیم میوه‌ها ز درخت جوان تو		بفشاریم شیره از شکرانگور باغ تو
چه خورد یا چه کم کند مگسی دو ز خوان تو		بمران جان و عقل را ز سر خوان فضل خود
دو ده مختصر بود دو جهان در جهان تو		طمع جمله طامعان بود از خرمنت جوی
به کم از ذره می‌شود ز نهیب سنان تو		همه روز آفتاب اگر ز ضیا تیغ می‌زند
به چه پر برپرد زمین به سوی آسمان تو		چو زمین بوس می‌کند پی تو جان آسمان
که همین جاش می‌رسد مدد ارمغان تو		بنشیند شکسته پر سوی تو می‌کند نظر
که دمم آتشین نشد ز دم پاسبان تو		نه گذشته‌ست در جهان نه شب و نی سحرگهان
که به هنگام برشدن برسد نردبان تو		نه مرا وعده کرده‌ای نه که سوگند خورده‌ای
بپرد جانش از مکان به سوی لامکان تو		چو بدان چشم عبهری به سوی بنده بنگری
که خروشید آسمان ز خروش و فغان تو		بنوازیش کای حزین مخور اندوه بعد از این
جهت پختگی تو برسید امتحان تو		منم از مادر و پدر به نوازش رحیمتر
بکنم آسمان تو به از این از دخان تو		بکنم باغ و جنتی و دوایی ز درد تو
که همان به که راز تو شنوند از دهان تو		همه گفتیم و اصل را بنگفتیم دلبرا

حق آن خال شاهدت رو به ما آر ای عمو		طیب الله عیشکم لا وحش الله منکم
شبه مهجور عاشق من وصال مصرم		دست جعفر که ماند از او بر سر کوه پرسمو
می‌کند شرح بی‌زبان یا ظریفون فافهموا		دست او را دهان بدی شرح دادی از آن غم او
جنبشی که همی‌کنیم جمله قسری است فاعلموا		ما همان دست جعفریم فی انقطاع الا ارحموا
بس که گفتن دراز شد ذاحدیث منمنم		جنبش آنگه کند صدف که بود جفت جوهر او

در کف ما چند خلد خار تو		بوقلمون چند از انکار تو
پس چه بود پیش وی اسرار تو		یار تو از سر فلک واقف است
چند از این چند از این بار تو		چند بگویی که همین بار و بس
بسته ز ناسور تو تیمار تو		ای ز تو بیمار حبیب و طبیب
بوی دهانت شده اقرار تو		خورده می غفلت و منکر شده

هین که رسید از فلک آواز نو		پرده بگردان و بزن ساز نو
تا ز خرد درنرسد راز نو		تازه و خندان نشود گوش و هوش
او بزند چنگ طرب ساز نو		این بکند زهره که چون ماه دید
تا ببرم شرم ز هنباز نو		خیز سبک رطل گران را بیار
وز می کهنه بنه آغاز نو		برجه ساقی طرب آغاز کن
بوسه بده بر سر این گاز نو		در عوض آنک گزیدی رخم
می‌رسدم گر بکنم ناز نو		از تو رخ همچو زرم گاز یافت
می‌رسدم خلعت و اعزاز نو		چون نکنم ناز که پنهان و فاش
تازه طرازی است ز طراز نو		خلعت نو بین که به هر گوشه‌اش
بر سر عشاق به پرواز نو		پر همایی بگشا در وفا
حرص دهد هر نفس و آز نو		مرد قناعت که کرم‌های تو
این قنق خابیه پرداز نو		می به سبو ده که به تو تشنه شد
سر مرا هر یک غماز نو		رنگ رخ و اشک روانم بس است
صنعت نو دارد و انگاز نو		گرم درآ گرم که آن گرمدار
جامه کهنه‌ست ز بزاز نو		بس کن کاین گفت تو نسبت به عشق

حلت علی حریمهم فی خطر لیمنوا		یا قمرا لوعه للقمرین سکن
هز هز فی قلوبنا مرحمه لنجتنوا		یا شجرا غصونه فوق سماء وهمنا
خرمن هر کی سوختی گشت بزرگ خرمن او		هر کی تو گردنش زدی گشت درازگردن او
هر کی تو در چهش کنی یافت جهان روشن او		هر کی سرش شکافتی سر بفراخت بر فلک
للبرکات مطلع للثمرات معدن		یا بلدا مخلدا افلح من ثوی به
افلح کل منظر ذاک به مزین		یا سحرا منورا لیس عقیبه دجی
بازکشاندش به خود با کرم مفتن او		هر کی طرب رها کند پشت سوی وفا کند
رو به من آورید هین ها الذین آمنوا		می‌کشدش که ای رهی از کف من کجا رهی
شممنا عبیره فانتهضوا لتیقنوا		جاء اوان وصلنا یلحقنا باصلنا
فی عرفات معشر ابتکروا و احسنوا		ما بقی انسلاخنا ان هنا مناخنا
ای دل و دیده دیده‌ای ای دل و دیده من او		پند نگار خود شنو از بر او برون مرو
تا ز تو لاف می‌زنم کم بگرفت دامن او		پیش خودم همی‌نشان بر سر من همی‌فشان
ان لسان نطقنا عند لقاه الکن		قد نطق الهوی اسکتوا استمعوا و انصتوا
بهر دل تو تن زدم بس بودم نوازن او		بستم من دهان خود دل بگشاد صد دهان
سیب و انار تازه چین کمد در فشاندن او		در گل و در شکر نشین بهر خدای لطف بین

نیپو سر کینیکا چونم من و چونی تو		بوسیسی افندیمو هم محسن و هم مه رو
تا شب همگان عریان با یار در آب جو		یا نعم صباح ای جان مستند همه رندان
مذ نحن رایناکم امنیتنا تصفوا		یا قوم اتیناکم فی الحب فدیناکم
افندی اوتی تیلس ثیلو که براکالو		گر جام دهی شادم دشنام دهی شادم
قویثز می کناکیمو سیمیر ابرالالو		چون مست شد این بنده بشنو تو پراکنده
من زارک من صحو ایاک و ایاه		یا سیدتی هاتی من قهوه کاساتی
آخر نه کم از چرخی در خدمت آن مه رو		ای فارس این میدان می‌گرد تو سرگردان
بی‌نخوت و ناموسی این دم دل ما را جو		پویسی چلبی پویسی ای پوسه اغا پوسی
اسکرت کما تدری من سکرک لا تصحو		ای دل چو بیاسودی در خواب کجا بودی
ما اطیب سقیاها تحلوا ابدا تحلو		واها سندی واها لما فتحت فاها
هر صورت را ملحی از حسن تو ای مرجو		ای چون نمکستانی اندر دل هر جانی
از دیدن مرد و زن خالی کنمی پهلو		چیزی به تو می‌ماند هر صورت خوب ار نی
ور زجر پسندندم من می‌نروم زین کو		گر خلق بخندندم ور دست ببندندم
دارد سیهی در جان گر زرد بود مازو		از مردم پژمرده دل می‌شود افسرده
گر هست حجاب او صد برج و دو صد بارو		بانگ تو کبوتر را در برج وصال آرد
فی وصفک یا مولی لا نسمع ما قالوا		قوم خلقو بورا قالو شططا زورا
جز ریش ندارد او نامش چه کنم ریشو		این نفس ستیزه رو چون بزبچه بالاجو
هین بازمیا این سو آن سو پر چون تیهو		خامش کن خامش کن از گفته فرامش کن

الیوم اری الحب علی العهد فعودوا		الیوم من الوصل نسیم و سعود
بی‌زحمت دشمن دم عشاق شنود او		رفته‌ست رقیب و بر آن یار نبود او
ما فاتک من دهرک الیوم یعود		یا قلب ابشرک به وصل و رحیق
ما سرخ و سپید از طرب و کور و کبود او		شکر است عدو رفته و ما همدم جامیم
الروح فدا روحک بالروح تجود		یا حب حنا نیک تجلیت بوصل
امروز چو خلوت شد ما را بستود او		ما را که برای دل حساد جفا گفت
من طالعه الیوم علی الشمس یسود		هذا قمر قد غلب الشمس بنور
بر طلعت خورشید و مه و زهره فزود او		امروز نقاب از رخ خود ماه برانداخت
للعیش من الیوم نهوض و صعود		ما اکثر ما قد خفض العیش به هجر
این مه که به خورشید دهد نور چه بود او		پیوسته ز خورشید ستاند مه نو نور
الحب شفیق لک و الله ودود		یا قلب تمتع و طب ان شکورا
چون یک گره از طره پربند گشود او		این دم سپه عشق چه خوش دست گشادند
و السکر من القهوه کالدهر ولود		الحب الی المجلس والله سقانا
بیرون ز در است این دم و از بام فرود او		آن غم که ز عشاق بسی گرد برآورد
الیوم من السکر رکوع و سجود		الیوم من العیش لقاء و شفا
دیر است که محروم شد از ذوق وجود او		آن ساغر لاغرشده را داروی دل ده
لما کتب الله علی العشق خلود		یا قوم الی العشق انیبوا و اجیبوا
آن عشق سماوی که نخفت و نغنود او		امروز صلا می‌زند این خفته دلان را
و العیش سوی العشق قشور و جلود		العشق من الکون حیات و لباب
خود دشمن تو او است یقین دان و حسود او		هر دوست که از عشق به دنیات کشاند
فالمخلص للعاشق صبر و جحود		لا تنطق فی العشق و یکفیک انین
دل خود چو بسوزد بدهد بوی چو عود او		بس کن تو مگو هیچ که تا اشک بگوید

رهایی ده مرا از ننگ و نام		بگردان ساقی مه روی جام
نهادستی به هر گامی تو دام		گرفتارم به دامت ساقیا ز آنک
و لا تکسل فان القوم قاموا		رها کن کاهلی دریاب ما را
الیس العیش فی هم حرام		الیس الصحو منزل کل هم
شراب الروح یشربه الصیام		الا صوموا فان الصوم غنم
مه حق را ببیند وقت شام		هر آن کو روزه دارد در حدیث است
تو بگریزی ز من از راه بام		نکو نبود که من از در درآیم
که یک دم صبر کن ای تیزگام		تو بگریزی و من فریاد در پی
که من سوزیدم و این کار خام		مسلمانان مسلمانان چه چاره‌ست
باقداح یقلبها الکرام		نباشد چاره جز صافی شرابی
فنستکفی بهذا و السلام		حدیث عاشقان پایان ندارد
فؤاد ما تسلیه المدام		جواب گفته متنبی است این

تن و دل ما مسخر او که می‌نپرد به جز بر او		هم صدوا هم عتبوا عتابا ما له سبب
عجب خبری که می‌دهدم دم و غم او کر و فر او		فما طلبوا سوی سقمی فطاب علی ما طلبوا
مرا غم او چو زنده کند چگونه شوم ز منظر او		فنی جلدی اذا عبسوا فکیف تری اذا طربوا
عجب چه بود بهر دو جهان که آن نبود میسر او		فلا هرب اذا طلبوا و لا طرب اذا هربوا
حدث نشود شکر که خوری شکر چو چشد ز شکر او		اری امما به سکروا و لا قدح و لا عنب
سحر اثری ز طلعت او شبم نفسی ز عنبر او		لقد ملئت خواطرنا بهم عجبا و ما العجب
خبر نکنم دگر که مرا رسید خبر ز مخبر او		سکت او ناوهم سکتوا و لا سئمو و لا عتبوا
درم بزند سری نکند که سر نبرد کس از سر او		فوا حزنی اذا حجبوا و یا طربی اذا قربوا

و استفتشوا من یسعد یلقون این السید		یا عاشقین المقصد سیحوا الی ما ترشدوا
نهر الهوی لا ینقطع نار الهوی لا تخمد		العشق نور مرتفع و السر نعم المکترع
ان قیل طار فی الهوا لا تنکرو لا تعبدوا		لا عشق الا بالجوی من کان فی سقم الهوی
جفن بکا فی عشقه لا تحسبوه ترمد		العشق ما فی رقه خیر لکم من عتقه
ما لم یضلوا فی الهوی لا تزعمو ان یهتدوا		امر المحبین انطوی امراضهم خیر الدوا
غیر الهوی لا تلبسو غیر الهوی لا ترتدوا		اصحابنا لا تیأسوا بعد الجوی مستانس
ذانعمه مفقوده حرمان من لا یجهد		سحر الهوی مقعوده نار الجوی موقوده
هذا بقاء فی البقا هذا نعیم سرمد		نادیت یوم الملتقی اذ حار عقلی و التقی
لا ترقدوا لا تأکلوا ما لم تروا لا تعبدوا		ان فاتکم لا تفعلوا و استفتشوه و اعقلوا

ادر کأسا و لا تنکر فان القوم قد ذاقوا		الا یا ساقیا انی لظمن و مشتاق
فاسکرنی و سائلنی الی من انت مشتاق		اذا ما شئت اسراری ادر کأسا من النار
و من انواره انشقت علی الاحجار احداق		اضاء العشق مصباحا فصار اللیل اصباحا
و انی بین عشاق اسوق حیث ما ساقوا		فداء العشق ادوائی و مر العشق حلوائی
لنا فی العشق جنات و بلدان و اسواق		خذ الدنیا و خلینا فدنیا العشق تکفینا
و خمر فیه مدرار و کأس العشق رقراق		و ارواح تلاقینا و ارواح سواقینا

فالورد یقول لا تبالوا		ابناء ربیعنا تعالوا
الخلد لکم فلا تزالوا		و العشق یصیحکم جهارا
و السکر حواه و الکمال		و الحسن علی البها تجلی
الیوم تکلموا و قالوا		من کان مخرسا جمادا
ذابوا و تضاحکوا و نالوا		من کان مبلسا قنوطا
ماذا غضب فذا دلال		من بعد فان تروا غضوبا

و وراء ها نور الهوی براق		جود الشموس علی الوری اشراق
ضائت لنا بضیائه الافاق		و وراء انوار الهوی لی سید
العشق ایضا نحوهم مشتاق		ما اطیب العشاق فی اشواقهم
حارت و کلت نحوه الاحداق		هموا لرؤیته فلاحت شمسه
طفقوا الی صوت النداء و ساقوا		نادی منادی عاشقیه بدعوه
لا تحسبوهم بعد ذاک افاقوا		سکروا برؤیته و راح لقائه
ضعفی و صفره و جنتی مصداق		ان شئت من یحکیک برق خدوده

دهش الفؤاد بما حداه و حاروا		حد البشیر بشاره یا جار
قرب الخیام الیکم و الدار		سمعوا نداء الحق من فم طارق
و خیاله لعاشقین مدار		و دنا کریم وجهه قمر الدجی
سجدوا جمیعا للبشیر و زاروا		فتحلقوا حول البشیر و اقبلوا
لبسوا لباس الجد منه و ساروا		سکنت قلوب بعد ما سکن البلا

قلبی علی نار الهوی یتقلب		امسی و اصبح بالجوی اتعذب
انت النهی و بلاک لا اتهذب		ان کنت تهجرنی تهذبنی به
ابکی و مما قد جری اتعتب		ما بال قلبک قد قسا فالی متی
احیی بکم و قتیلکم اتلقب		مما احب بان اقول فدیتکم
ما هکذی عشقی به لا تحسبوا		و اشرتم بالصبر لی متسلیا
لو لا لقائک کل یوم ارقب		ما عشت فی هذا الفراق سویعه
فانا المسیء بسیدی و المذنب		انی اتوب مناجیا و منادیا
ابکی دما مما جنیت و اشرب		تبریز جل به شمس دین سیدی

راوه بدر و فی الدلال و حاروا		مررت بدر فی هواه بحار
و یعشق ذاک الماء ما هو نار		و شاهدت ماء شابه الروح فی الصفا
فظل دلیل العاشقین و ساروا		و للعشق نور لیس للشمس مثله
علیها دماء العاشقین خمار		عروس الهوی بدر تلالا فی الدجی
اضاء لنا غیر الدیار دیار		ظللت من الدنیا علی طلب الهوی
و کان لهم عند المسیر بدار		فشاهدت رکبانا قریحا مطیهم
لمن فر من هذا الدیار دمار		فقلت لهم فی ذاک قالوا لفی الهوی
یقال لها تبریز و هی مزار		و ان شئت برهانا فسافر ببلده
و للروح منها زخرف و سوار		فیشتم اهل العشق من ترباته
و ترجع مسرورا و انت نهار		تروح کلیل مظلم فی هوائه

افکنده عقل و عافیت و اندر بلا آویخته		امروز مستان را نگر در مست ما آویخته
ای صد هزاران جان و دل اندر شما آویخته		گفتم که ای مستان جان می‌خورده از دستان جان
افتاده بودیم از بقا در قعر لا آویخته		گفتند شکر الله را کو جلوه کرد این ماه را
چون دشمنان بودیم ما اندر جفا آویخته		بگریختیم از جور او یک مدتی وز دور او
و افسردگان بی‌مزه در کارها آویخته		جام وفا برداشته کار و دکان بگذاشته
بنشسته زاغ دیده کش بر هر کجا آویخته		بنشسته عقل سرمه کش با هر کی با چشمی است خوش
ترک هوا خوشتر بود یا در هوا آویخته		زین خنب‌های تلخ و خوش گر چاشنی داری بچش
دیدم دل بیچاره را خوش در خدا آویخته		عمری دل من در غمش آواره شد می‌جستمش
بنمایم آزادانت را و هم تو را آویخته		بر دار دنیا ای فتی گر ایمنی برخیز تا
مانند منصور جوان در ارتضا آویخته		بر دار ملک جاودان بین کشتگان زنده جان
روشن ندارد خانه را قندیل ناآویخته		عشقا تویی سلطان من از بهر من داری بزن
جانم غلام آن مسی در کیمیا آویخته		من خاک پای آن کسم کو دست در مردان زند
خوش نیست آن دف سرنگون نی بی‌نوا آویخته		برجه طرب را ساز کن عیش و سماع آغاز کن
این دلگشا چون بسته شد و آن جان فزا آویخته		دف دل گشاید بسته را نی جان فزاید خسته را
با کفر حاتم رست چون بد در سخا آویخته		امروز دستی برگشا ایثار کن جان در سخا
کو در سخا آویخته کو در صفا آویخته		هست آن سخا چون دام نان اما صفا چون دام جان
صوفی چو بوبکری بود در مصطفی آویخته		باشد سخی چون خایفی در غار ایثاری شده
و آن صرفه جو چون مشتری اندر بها آویخته		این دل دهد در دلبری جان هم سپارد بر سری
وین بحری نوآشنا در آشنا آویخته		آن چون نهنگ آیان شده دریا در او حیران شده
آن جا که عشاقند و ما صدق و ریا آویخته		گویی که این کار و کیا یا صدق باشد یا ریا
ای پیش روی چون مهت ماه سما آویخته		شب گشت ای شاه جهان چشم و چراغ شب روان
وی در غم تو ماه نو چون من دوتا آویخته		من شادمان چون ماه نو تو جان فزا چون جاه نو
بر برگ کی دیده است کس یک کوه را آویخته		کوه است جان در معرفت تن برگ کاهی در صفت
ور نی بمانی مبتلا در مبتلا آویخته		از ره روان گردی روان صحبت ببر از دیگران
از بدگمانی سرنگون در انتها آویخته		جان عزیزان گشته خون تا عاقبت چون است چون
واگشت فکر از انتها در ابتدا آویخته		چون دید جان پاکشان آن تخم کاول کاشت جان
خاموش رو در اصل کن ای در صدا آویخته		اصل ندا از دل بود در کوه تن افتد صدا
شو تو ز کبر خود جدا در کبریا آویخته		گفت زبان کبر آورد کبرت نیازت را خورد
جان‌ها ز تو چون ذره‌ها اندر ضیا آویخته		ای شمس تبریزی برآ از سوی شرق کبریا

ای انجم و چرخ و فلک اندر هوا پا کوفته		ای جبرئیل از عشق تو اندر سما پا کوفته
هر برج تا گاو و سمک اندر علا پا کوفته		تا گاو و ماهی زیر این هفتم زمین خرم شده
تا آتشی در می‌زده در خنب‌ها پا کوفته		انگور دل پرخون شده رفته به سوی میکده
چون آن عنایت دید دل اندر عنا پا کوفته		دل دیده آب روی خود در خاک کوی عشق او
با قالب پرکرم خود اندر بلا پا کوفته		جان همچو ایوب نبی در ذوق آن لطف و کرم
جان‌های ایشان بهر تو هم در فنا پا کوفته		خلقی که خواهند آمدن از نسل آدم بعد از این
هم بی‌کله سرور شده هم بی‌قبا پا کوفته		اندر خرابات فنا شاهنشهان محتشم
از کبر و ناموس و حیا هم در خلاء پا کوفته		قومی بدیده چیزکی عاشق شده لیک از حسد
کز عزت این شاه ما صد کبریا پا کوفته		اصحاب کبر و نفس کی باشند لایق شاه را
قومی دگر در عشقشان نان و ابا پا کوفته		قومی ببینی رقص کن در عشق نان و شوربا
تا بحر شد در سر خود در اصطفا پا کوفته		خوش گوهری کو گوهری هشت از هوای بحر او
در خون خود چرخی زده و اندر رجا پا کوفته		کو او و کو بیچاره‌ای کو هست در تقلید خود
گه می‌کند اقرارکی گه او ز لا پا کوفته		با این همه او به بود از غافل منکر که او
قومی به عشق خود که من هستم فنا پا کوفته		قومی به عشق آن فتی بگذشت از هست و فنا
مرغان خورشیدی سحر تا والضحی پا کوفته		خفاش در تاریکیی در عشق ظلمت‌ها به رقص
با من بگو احوال او با من درآ پا کوفته		تو شمس تبریزی بگو ای باد صبح تیزرو

و آن آفتاب از سقف دل بر جانشان تابان شده		یک چند رندند این طرف در ظل دل پنهان شده
خورشید و اختر پیششان چون ذره سرگردان شده		هر نجم ناهیدی شده هر ذره خورشیدی شده
بی‌چتر و سنجق هر یکی کیخسرو و سلطان شده		آن عقل و دل گم کردگان جان سوی کیوان بردگان
در جان سفر کن درنگر قومی سراسر جان شده		بسیار مرکب کشته‌ای گرد جهان برگشته‌ای
فرمان پرستان را نگر مستغرق فرمان شده		با این عطای ایزدی با این جمال و شاهدی
دلشان چو میدان فلک سلطان سوی میدان شده		چون آینه آن سینه شان آن سینه بی‌کینه شان
نقل و شراب و آن دگر در شهر ما ارزان شده		از هیهی و هیهایشان وز لعل شکرخایشان
باقی این را بودمی بی‌خویشتن گویان شده		چون دوش اگر بی‌خویشمی از فتنه من نندیشمی
تا آن زمانی که دلم باشد از او سکران شده		این دم فروبندم دهن زیرا به خویشم مرتهن
هر جان از او دریا شده هر جسم از او مرجان شده		سلطان سلطانان جان شمس الحق تبریزیان

سرمست و نعلین در بغل در خانه ما آمده		این کیست این این کیست این شیرین و زیبا آمده
صد عقل و جان اندر پیش بی‌دست و بی‌پا آمده		خانه در او حیران شده اندیشه سرگردان شده
تا خود که را سوزد عجب آن یار تنها آمده		آمد به مکر آن لعل لب کفچه به کف آتش طلب
والله که مکر است و دغا ای ناگه این جا آمده		ای معدن آتش بیا آتش چه می‌جویی ز ما
ای کنج و خانه از رخت چون دشت و صحرا آمده		روپوش چون پوشد تو را ای روی تو شمس الضحی
آن آب چه از عشق تو جوشیده بالا آمده		ای یوسف از بالای چه بر آب چه زد عکس تو
چون هدهد پیغامبری از پیش عنقا آمده		شاد آمدی شاد آمدی جادو و استاد آمدی
هر لحظه‌ای شکلی دگر از رب اعلا آمده		ای آب حیوان در جگر هر جور تو صد من شکر
ای چشم ما از گوهرت افزون ز دریا آمده		ای دلنواز و دلبری کاندرنگنجی در بری
آن آینه زنده شده و اندر تماشا آمده		چرخ و زمین آیینه‌ای وز عکس ماه روی تو
ای دود آتش‌های تو سودای سرها آمده		خاموش کن خاموش کن از راه دیگر جوش کن

این نور اللهی است این از پیش الله آمده		این کیست این این کیست این در حلقه ناگاه آمده
در چاره بداختران با روی چون ماه آمده		این لطف و رحمت را نگر وین بخت و دولت را نگر
و آن کهربای روح بین در جذب هر کاه آمده		لیلی زیبا را نگر خوش طالب مجنون شده
وز قل تعالوهای او جان‌ها به درگاه آمده		از لذت بوهای او وز حسن و از خوهای او
در دل خیالات خوشش زیبا و دلخواه آمده		صد نقش سازد بر عدم از چاکر و صاحب علم
تا دررسد در زندگی اشکال گمراه آمده		تخییل‌ها را آن صمد روزی حقیقت‌ها کند
ای یوسف آخر بهر توست این دلو در چاه آمده		از چاه شور این جهان در دلو قرآن رو برآ
با آفتاب معرفت در سایه شاه آمده		کی باشد ای گفت زبان من از تو مستغنی شده
خاصه ز علم منطقی در جمله افواه آمده		یا رب مرا پیش از اجل فارغ کن از علم و عمل

ای سلسله جنبان جان عالم ز تو پرغلغله		ای عاشقان ای عاشقان دیوانه‌ام کو سلسله
وز آسمان درتاختی تا رهزنی بر قافله		زنجیر دیگر ساختی در گردنم انداختی
کز بهر ما بر آسمان گردان شده‌ست این مشعله		برخیز ای جان از جهان برپر ز خاک خاکدان
از عشق باشد او بحل کو را نشد که خردله		آن را که باشد درد دل کی رهزند باران گل
آن بز عجب ما را گزد در من نظر کرد از گله		روزی مخنث بانگ زد گفتا که ای چوبان بد
اما چه غم زو مرد را گفتا نکو گفتی هله		گفتا مخنث را گزد هم بکشدش زیر لگد
وز خشک در دریا شوی ایمن شوی از زلزله		کو عقل تا گویا شوی کو پای تا پویا شوی
بالاتر از کیوان شوی بیرون شوی زین مزبله		سلطان سلطانان شوی در ملک جاویدان شوی
چون آفتاب اندر حمل چون مه به برج سنبله		چون عقل کل صاحب عمل جوشان چو دریای عسل
بشنیدیی اسرار دل گر کم شدی این مشغله		صد زاغ و جغد و فاخته در تو نواها ساخته
کاین عقل جزوی می‌شود در چشم عشقت آبله		بی‌دل شو ار صاحب دلی دیوانه شو گر عاقلی
کز جعد پیچاپیچ او مشکل شده‌ست این مسله		تا صورت غیبی رسد وز صورتت بیرون کشد
زیرا ز خون عاشقان آغشته‌ست این مرحله		اما در این راه از خوشی باید که دامن برکشی
زیرا که زاید فتنه‌ها این روزگار حامله		رو رو دلا با قافله تنها مرو در مرحله
در بحر چون زورق روی رفتی دلا رو بی‌گله		از رنج‌ها مطلق روی اندر امان حق روی
آزاد و فارغ گشته‌ای هم از دکان هم از غله		چون دل ز جان برداشتی رستی ز جنگ و آشتی
آن کو به تو پیوسته شد پیوسته باشد در چله		ز اندیشه جانت رسته شد راه خطرها بسته شد
شب هم مکن اندیشه‌ای زین زنگی پرزنگله		در روز چون ایمن شدی زین رومی باعربده
زیرا نگنجد موج‌ها اندر سبو و بلبله		خامش کن ای شیرین لقا رو مشک بربند ای سقا

وز گفت و فکرت بس صور در غیب آبستن شده		ای از تو خاکی تن شده تن فکرت و گفتن شده
صورت چو معنی شد کنون آغاز را روشن شده		هر صورتی پرورده‌ای معنی است لیک افسرده‌ای
چون دید کآخر آب شد در اصل یخ بی‌ظن شده		یخ را اگر بیند کسی و آن کس نداند اصل یخ
ز اندیشه‌ای احسن تند هر صورتی احسن شده		اندیشه جز زیبا مکن کو تار و پود صورت است
پس از نظر آید صور اشکال مرد و زن شده		زان سوی کاندازی نظر آن جنس می‌آید صور
خاک از چه ورد و سوسن است کش آب هم مسکن شده		با آن نشین کو روشن است کز دل سوی دل روزن است
یا رب چه بارونق شوی ای جان جان من شده		ور همنشین حق شوی جان خوش مطلق شوی
بی‌دست و بی‌پای آمده چون ماه خوش خرمن شده		از جا به بی‌جا آمده اه رفته هیهای آمده
خود چیست این تمکینمش ای عقل از این امکن شده		یا رب که چون می‌بینمش ای بنده جان و دینمش
نادیده زو زاهد شده زو دیده تردامن شده		هر ذره‌ای را محرم او هر خوش دمی را همدم او
وی می‌دمد در وای او ای طالب معدن شده		ای عشق حق سودای او آن او است او جویای او
هم یوسف و یعقوب او هم طوق و هم گردن شده		هم طالب و مطلوب او هم عاشق و معشوق او
چند آب و روغن می‌کنم ای آب من روغن شده		اوصافت ای کس کم چو تو پایان ندارد همچو تو

سرها بریده بی‌عدد در رزم تو پا کوفته		ای جان و دل از عشق تو در بزم تو پا کوفته
ذرات خاک این زمین از عزم تو پا کوفته		چون عزم میدان زمین کردی تو ای روح امین
کف کرد خون بر روی خون از جزم تو پا کوفته		فرمان خرمشاهیت در خون دل توقیع شد
بستان گرو از من به جان کز حزم تو پا کوفته		ای حزم جمله خسروان از عهد آدم تا کنون
از بینش بی‌چون تو خوارزم تو پا کوفته		خوارزمیان منکر شده دیدار بی‌چون را ولی
و آن ماه در راه آمده از هزم تو پا کوفته		ای آفتاب روی تو کرده هزیمت ماه را
اعراب او رقصان شده هم جزم تو پا کوفته		چون شمس تبریزی کند در مصحف دل یک نظر

بهر من ار می‌ندهی بهر دل یار بده		ساقی فرخ رخ من جام چو گلنار بده
شربت شادی و شفا زود به بیمار بده		ساقی دلدار تویی چاره بیمار تویی
هین دل ما را مشکن ای دل و دلدار بده		باده در آن جام فکن گردن اندیشه بزن
عاشق تشنه زده را از خم خمار بده		باز کن آن میکده را ترک کن این عربده را
هین که بهانه نکنی ای بت عیار بده		جان بهار و چمنی رونق سرو و سمنی
دشمن ما شاد شود کوری اغیار بده		پای چو در حیله نهی وز کف مستان بجهی
آه ز بیراه بود ره بگشا بار بده		غم مده و آه مده جز به طرب راه مده
بهر گرو پیش سقا خرقه و دستار بده		ما همه مخمور لقا تشنه سغراق بقا
جام و قدح را بشکن بی‌حد و بسیار بده		تشنه دیرینه منم گرم دل و سینه منم
ماه به ماهی نرسد پس ز مه ادرار بده		خود مه و مهتاب تویی ماهی این آب منم

روز نشاط است و طرب برمنشین داد مده		باده بده باد مده وز خودمان یاد مده
گر نه چنینم تو مرا هیچ دل شاد مده		آمده‌ام مست لقا کشته شمشیر فنا
کامل جان آمده‌ای دست به استاد مده		خواجه تو عارف بده‌ای نوبت دولت زده‌ای
هین ده ویران تو را نیز به بغداد مده		در ده ویرانه تو گنج نهان است ز هو
شب مده و روز مجو عاج به شمشاد مده		والله تیره شب تو به ز دو صد روز نکو
هر چه وجود است تو را جز که به ایجاد مده		غیر خدا نیست کسی در دو جهان همنفسی
لیک طناب دل خود جز که به اوتاد مده		گر چه در این خیمه دری دانک تو با خیمه گری
مال یتیمان بمخور دست به فریاد مده		ساقی جان صرفه مکن روز ببردی به سخن
باده ز مستان مستان در کف آحاد مده		ای صنم خفته ستان در چمن و لاله ستان
جوهر فردیت خود هرزه به افراد مده		دانه به صحرا مکشان بر سر زاغان مفشان
نقد تو نقد است کنون گوش به میعاد مده		چون بود ای دلشده چون نقد بر از کن فیکون
مرغ تویی چوژه منم چوزه به هر خاد مده		هم تو تویی هم تو منم هیچ مرو از وطنم
هست تو را دانش نو هوش به اسناد مده		آنک به خویش است گرو علم و فریبش مشنو
با تو کلندی است گران جز که به فرهاد مده		خسرو جانی و جهان وز جهت کوهکنان
عارف کامل شده را سبحه عباد مده		بس کن کاین نطق خرد جنبش طفلانه بود

لیس یلذک الهوی لیس لفیک حوصله		یا رجلا حصیده مجبنه و مبخله
لا کرجاک ضایع یطلبه به غربله		معتمد الهوی معی مستندی و سیدی
چون بکری است این دکان چاره نباشد از غله		ای گله بیش کرده تو سیر نگشتی از گله
جامه چرا دری اگر شد کف پات آبله		حج پیاده می‌روی تا سر حاجیان شوی
هر قدمی درافکنی غلغله ای به قافله		از پی نیم آبله شرم نیایدت که تو
زین دریا بنگذرد بی ز کشاکش و خله		کشتی نفس آدمی لنگری است و سست رو
صوم و صلات و شب روی حج و مناسک و چله		گر نبدی چنین چرا جهد و جهاد آمدی
گردن اسب شاه را ننگ بود ز زنگله		صبر سوی نران رود نوحه سوی زنان رود
هست ز تنگ آمدن بانگ گلوی بلبله		خوش به میان صف درآ تنگ میا و دلگشا
کوه احد چه برتپد از سر سیل و زلزله		خاص احد چه غم خورد از بد و نیک عام خس
کلکله ملایکه روح میان کلکله		دل مطپان به خیر و شر جانب غیب درنگر
هیبت و بیم شیر دان بستن او به سلسله		عزت زر بود اگر محنت او شود شرر
بهر فضیلتی بود کوفتگی آمله		کم نشود انار اگر بهر شراب بفشری
آمدن جنین بود درد و عذاب حامله		حامله است تن ز جان درد زه است رنج تن
محنت حامله مبین بنگر امید قابله		تلخی باده را مبین عشرت مستیان نگر
هست سر محاسبه جبر و پیش مقابله		هست بلادر این ستم پیش بلا و پس دری
با خلجی و مفلسی هیچ مکن معامله		زر به کسی به قرض ده کش بود آسیا و رز
باغ و چراگه زمین پر ز شبان و از گله		نه فلک چو آسیا ملک کیست غیر حق
گنج و گهر ستان از او از پی فرض و نافله		قرض بدو ده ای پسر نفس و نفس زر و درم
کان زر او است و نقد او فکرت خلق ناقله		لب بگشاد ناطقی تا که بیان این کند

زهر گرفته در دهان قند و نبات ریخته		ای تو برای آبرو آب حیات ریخته
از پی آب پارگین آب فرات ریخته		مست و خراب این چنین چرخ ندانی از زمین
بر فقرا تو درنگر زر صدقات ریخته		همچو خران به کاه و جو نیست روا چنین مرو
زان شه بی‌جهت نگر جمله جهات ریخته		روح شو و جهت مجو ذات شو و صفت مگو
آه دریغ شاه تو در غم مات ریخته		آه دریغ مغز تو در ره پوست باخته
رنگ رخ و پیاده‌ها بهر نجات ریخته		از غم مات شاه دل خانه به خانه می‌دود
کیسه دریده پیش او جمله برات ریخته		جسته برات جان از او باز چو دیده روی او
باز صفات ما چو گل در ره ذات ریخته		از صفتش صفات ما خارشناس گل شده
بال و پری است عاریت روز وفات ریخته		بال و پری که او تو را برد و اسیر دام کرد

گفت بیا حریف شو گفتم آمدم هله		آمد یار و بر کفش جام میی چو مشعله
چرخ زند ز بوی او بر سر چرخ سنبله		جام میی که تابشش جان ببرد ز مشتری
روح سبوکشش شده عقل شکسته بلبله		کوه از او سبک شده مغز از او گران شده
قفل گشا کلید نی کنده هزار سلسله		پاک نی و پلید نی در دو جهان بدید نی
آنک زند ز بی‌رهه راه هزار قافله		تازه کند ملول را مایه دهد فضول را
دایه شاهدان شده مایه بانگ و غلغله		پیش رو بدان شده رهزن زاهدان شده
هر که نخورد تا رود جانب غصه بی‌گله		هر کی خورد ز نیک و بد مست بمانده تا ابد
نیست شو و خراب حق ای دل تنگ حوصله		غرقه شو اندر آب حق مست شو از شراب حق
آنک نگویم آن برد اینت عظیم منزله		هر کی بدان گمان برد از کف مرگ جان برد

دیده و دل گرو کنم بهر چنان مصادره		شحنه عشق می‌کشد از دو جهان مصادره
پس بر عاشقان شود راحت جان مصادره		از سبب مصادره شحنه عشق رهزند
جانب دیده پاره‌ای رفت از آن مصادره		داد جگر مصادره از خود لعل پاره‌ها
سیم بده به سیم بر نیست زیان مصادره		عشق شهی است چون قمر کیسه گشا و سیم بر
بازرسد به کوی دل نورفشان مصادره		هر چه برد مصادره از تن عاشقان گرو
آنچ ز باغ برده بد ظلم خزان مصادره		فصل بهار را ببین جمله به باغ وادهد
هر چه ز ماه می‌ستد دور زمان مصادره		بخشش آفتاب بین بازدهد قماش مه
صبحدمی ندا کند بازستان مصادره		دیده و عقل و هوش را شب به مصادره برد
گر چه شب آفتاب را کرد نهان مصادره		نور سحر بریخته زنگیکان گریخته

ز آنک نظیر نیستت جز که درون آینه		دایم پیش خود نهی آینه را هرآینه
در دل و جان و در نظر منظره هست و جای نه		در تو کجا رسم تو را همچو خیال روی تو
آیت بی چگونگی در تو و در معاینه		هم تو منزهی ز جا هم همه جای حاضری
جانب تو مواصله جانب من مباینه		از سوی تو موحدی از سوی من مشبهی

که بادا عهد و بدعهدی و حسنت هر سه پاینده		کجا شد عهد و پیمانی که کردی دوش با بنده
جهانی را به یک غمزه قرانی را به یک خنده		ز بدعهدی چه غم دارد شهنشاهی که برباید
که آن مه رو نفرماید که رو تا سال آینده		بخواه ای دل چه می‌خواهی عطا نقد است و شه حاضر
شنیدی نور رخ نسیه ز قرص ماه تابنده		به جان شه که نشنیدم ز نقدش وعده فردا
کجا شد آن گشایش‌ها کجا شد آن گشاینده		کجا شد آن عنایت‌ها کجا شد آن حکایت‌ها
مثل گشته‌ست در عالم که جوینده‌ست یابنده		همه با ماست چه با ما که خود ماییم سرتاسر
غلط گفتم کجا میرد کسی کو شد بدو زنده		چه جای ما که ما مردیم زیر پای عشق او
درخت خشک خندان شد سترون گشت زاینده		خیال شه خرامان شد کلوخ و سنگ باجان شد
جمالش می‌نماید در خیال نانماینده		خیالش چون چنین باشد جمالش بین که چون باشد
جمالش قرص خورشیدی به چارم چرخ تازنده		خیالش نور خورشیدی که اندر جان‌ها افتد
که تنها خورده‌ست آن را و یا بوده‌ست ساینده		نمک را در طعام آن کس شناسد در گه خوردن
وصال بوالعجب دارد زدوده با زداینده		عجایب غیر و لاغیری که معشوق است با عاشق

چو آمد آفتاب جان نخواهم شمع و استاره		بر آنم کز دل و دیده شوم بیزار یک باره
مه و خورشید را بنگر چه گردی گرد مه پاره		دلا نقاش را بنگر چه بینی نقش گرمابه
زهی بی‌رزق کو جوید ز هر بیچاره‌ای چاره		نهادی سیر بر بینی نسیم گل همی‌جویی
که از اکسیر لطف او عقیق و لعل شد خاره		بجز نقاش را منگر که نقش غم کند شادی
که شد عمری که در غربت ز خان و مانی آواره		اگر مخمور اگر مستی به بزم او رو و رستی
که فوق سقف گردونی تو را قصر است و درساره		مگر غول بیابانی ره مدین نمی‌دانی
نه هر بامی و هر برجی ز بنایی است همواره		نه هر قصری که تو دیدی از آن قیصری بود آن
هزاران شمع بر بالا به امر او است سیاره		هزاران گل در این پستی به وعده شاد می‌خندد
اسیر او شوی بهتر کاسیر نفس مکاره		زهی سلطان زهی نجده سری بخشد به یک سجده
ز لطف او است هر چشمی که مخمور است و سحاره		ز علم او است هر مغزی پر از اندیشه و حیله
برون رانندش از حایط بریده دم و لت خواره		خری کو در کلم زاری درافتاد و نمی‌ترسد
نفاقی می‌کند با تو ولیکن نیست این کاره		مگو ای عشق با تن تو حدیث عشق زیرا او
به گورستان رو و بنگر فغان از نفس اماره		به پیشت دست می‌بندد ولیکن بر تو می‌خندد

به دامان گل تازه درآویزیم مستانه		به لاله دوش نسرین گفت برخیزیم مستانه
بیا تا چون گل و لاله درآمیزیم مستانه		چو باده بر سر باده خوریم از گلرخ ساده
به نسرین گفت تا ما هم براستیزیم مستانه		چو نرگس شوخ چشم آمد سمن را رشک و خشم آمد
چو در بگشاد وقت آمد که درریزیم مستانه		بت گلروی چون شکر چو غنچه بسته بود آن در
از آن در آب و گل هر دم همی‌لغزیم مستانه		که جان‌ها کز الست آمد بسی بی‌خویش و مست آمد
که تا از جرم و از توبه بپرهیزیم مستانه		دلا تو اندر این شادی ز سرو آموز آزادی
برای او ز خود شاید که بگریزیم مستانه		صلاح دیده ره بین صلاح الدین صلاح الدین

نه او را دیده‌ای دیده نه او را گوش بشنیده		یکی ماهی همی‌بینم برون از دیده در دیده
از آن دم که نظر کردم در آن رخسار دزدیده		زبان و جان و دل را من نمی‌بینم مگر بیخود
ز من دیوانه‌تر گشتی ز من بتر بشوریده		گر افلاطون بدیدستی جمال و حسن آن مه را
در آن آیینه این هر دو چو زلفینش بپیچیده		قدم آیینه حادث حدث آیینه قدمت
نثار خاک جسم او چه باران‌ها بباریده		یکی ابری ورای حس که بارانش همه جان است
خجل گشته از آن خوبی پس گردن بخاریده		قمررویان گردونی بدیده عکس رخسارش
بدیده هر دو را غیرت بدین هر دو بخندیده		ابد دست ازل بگرفت سوی قصر آن مه برد
به قصد خون جانبازان و صدیقان بغریده		که گرداگرد قصر او چه شیرانند کز غیرت
شه تبریز و خون من در این گفتن بجوشیده		به ناگه جست از لفظم که آن شه کیست شمس الدین

برآمد از وجود خویش و هر دو کون یک باره		ز بردابرد عشق او چو بشنید این دل پاره
به ناگه شعله‌ای برشد شگرف از جان خون خواره		به بحر نیستی درشد همه هستی محقر شد
حیاتی کز زمین آمد بود در بحر بیچاره		کجا اسراربین آمد دمی کز کبر و کین آمد
به شب هنگام ظلمانی چو اختر باش سیاره		الا ای جان انسانی چو از اقلیم نقصانی
سپاه بی‌عدد یابی به قهر نفس اماره		چو از مردان مدد یابی یکی عیش ابد یابی
بدید آید یکی خوبی نه رو باشد نه رخساره		چو هستی را همی‌روبی سر هر نفس می‌کوبی
به غیر دل مبر آن جا که آن جا هست دل پاره		چه باشد صد قمر آن جا شود هر خاک زر آن جا
شمار ریگ هر جایی ز عشقش هست آواره		زهی دربخش دریایی برای جان بینایی
زهی باده که می‌ریزی برای جان میخواره		خوشا مشکا که می‌بیزی به راه شمس تبریزی

دلم بردی نمی‌دانم چه آوردی دگرباره		سراندازان همی‌آیی نگارین جگرخواره
که پاره پاره پیش آیی و بربایی دل پاره		فغان از چشم مکارت کز اول بود این کارت
مسلم گشت مجنون را که عاقل نیست این کاره		برای ماه بی‌چون را کشیدی جور گردون را
به عشق روی آن مه وش برون از چرخ و استاره		بیار آن جام پرآتش که تا ما درکشیمش خوش
که کار عشق این باشد که باشد عاشق آواره		بزن آتش به کشت من فکن از بام طشت من
بزن که زخم بردارد چه باید کرد بیچاره		اگر زخمی زنی از کین به قصد این دل مسکین
بگو ای شمس تبریزی دلت سنگ است یا خاره		دلم شد جای اندیشه و یا دکان پرشیشه

مثال حسن و احسانت برون از حد و اندازه		مرا گویی که چونی تو لطیف و لمتر و تازه
در آن سیران سقط کرده هزاران اسب و جمازه		خوش آن باشد که می‌راند به سوی اصل شیرینی
شدم همخوی آن غمزه که آن غمزه‌ست غمازه		همی‌کوشم به خاموشی ولیکن از شکرنوشی
ولی بشتاب لنگانه که می‌بندند دروازه		دلا سرسخت و پاسستی چنین باشند در مستی
بزن سنگی بر این کوزه بزن نفطی در آن کازه		بدان صبح نجاتی رو بدان بحر حیاتی رو
که این را جملگی نقش است و آن را جمله آوازه		بهل می را به میخواران بهل تب را به غمخواران
برای جان مشتاقان به رغم نفس طنازه		که کنزا کنت مخفیا فاحببت بان اعرف
فان الجسم کالاعمی و ان الحس عکازه		تعالوا یا موالینا الی اعلی معالینا
کمال البدر نقصانا و عین الشمس خبازه		الی نور هو الله تری فی ضؤ لقیاه

میان بگشاد اسرار و میان بربست اندیشه		چو در دل پای بنهادی بشد از دست اندیشه
گران جان دید مر جان را سبک برجست اندیشه		به پیش جان درآمد دل که اندر خود مکن منزل
در این اندیشه بیخود شد به حق پیوست اندیشه		رسید از عشق جاسوسش که بسم الله زمین بوسش
همه غیبش مصور شد زهی سرمست اندیشه		خرابات بتان درشد حریف رطل و ساغر شد
که از هر کس همی‌پرسد عجب خود هست اندیشه		برست او از خوداندیشی چنان آمد ز بی‌خویشی
که از من کس نرست آخر چگونه رست اندیشه		فلک از خوف دل کم زد دو دست خویش بر هم زد
گمان دارد که درگنجد به دام و شست اندیشه		چنین اندیشه را هر کس نهد دامی به پیش و پس
تو مر هر نقش را مپرست و خود بپرست اندیشه		چو هر نقشی که می‌جوید ز اندیشه همی‌روید
شکافید این جواهر را و بیرون جست اندیشه		جواهر جمله ساکن بد همه همچون اماکن بد
که درد کهنه زان دارد که نوزاد است اندیشه		جهان کهنه را بنگر گهی فربه گهی لاغر
نتیجه سربلند آمد چو شد سربست اندیشه		که درد زه ازان دارد که تا شه زاده‌ای زاید
چو مریم از دو صد عیسی شده‌ست آبست اندیشه		چو دل از غم رسول آمد بر دل جبرئیل آمد
از آن چون زخم فصادی رگ دل خست اندیشه		چو شهد شمس تبریزی فزاید در مزاجم خون

زهی یغما که می‌آرد شه قفجاق ترکانه		زهی بزم خداوندی زهی می‌های شاهانه
کنار لطف بگشاید میان حلقه مستانه		دلم آهن همی‌خاید از آن لعلین لبی که او
کجا گیرد قرار اکنون بدین افسون و افسانه		هر آن جانی که شد مجنون به عشق حالت بی‌چون
که از زنجیر جنبیدن بجنبد شور دیوانه		چو او طره برافشاند سوی عاشق همی‌داند
دل من شاخ شاخ آید چو دندان در سر شانه		به عشق طره‌های او که جعد و شاخ شاخ آمد
برای جانت ای مه رو سری درکن در این خانه		چه برهم گشته‌اند این دم حریفان دل از مستی
وگر آن مشک نگشاد او چرا پر گشت پیمانه		اگر ساقی ندادت می دلا در گل چه افتادی
تنی تن کجا ماند میان جان و جانانه		خداوندا در این بیشه چه گم گشته‌ست اندیشه
که از عشقت همه مرغان شدند از دام و از دانه		بیا ای شمس تبریزی که در رفعت سلیمانی

فسونگرم می‌خوانی حکایت‌های شوریده		سراندازان همی‌آیی ز راه سینه در دیده
چه باشد پیش افسونت یکی ادراک پوسیده		به دم در چرخ می‌آری فلک‌ها را و گردون را
چرایی زلت ما را تو در انگشت پیچیده		گناه هر دو عالم را به یک توبه فروشویی
شکسته عشق درهاشان قماش از خانه دزدیده		تو را هر گوشه ایوبی به هر اطراف یعقوبی
که خیز ای مرده کهنه برقص ای جسم ریزیده		خرامان شو به گورستان ندایی کن بدان بستان
همه رقصان همه شادان قضا از جمله گردیده		همان دم جمله گورستان شود چون شهر آبادان
که صد ره دیده‌ام این را نمی‌گویم ز نادیده		گزافه این نمی‌لافم خیالی بر نمی‌بافم
صدق گو گر گریبانش پس پشت است بدریده		کسی کز خلق می‌گوید که من بگریختم رفتم
که تا طالب بود جویان بود مطلب ستیزیده		خمش کن بشنو ای ناطق غم معشوق با عاشق

چون راهروی باری راهی که برد تا ده		با زر غم و بی‌زر غم آخر غم با زر به
از جمع مکش خود را استیزه مکن مسته		بشنو سخن یاران بگریز ز طراران
چون بود که طوفان شد ز استیزه که با مه		آدم ز چه عریان شد دنیا ز چه ویران شد
تا جسم نمی‌کاهد جان می‌نشود فربه		تا شمع نمی‌گرید آن شعله نمی‌خندد
گاو تو چو شد قربان پا بر سر گردون نه		خوی ملکی بگزین بر دیو امیری کن

دل می‌ده و بر می‌خور از دلبر و دل بر به		من سرخوش و تو دلخوش غم بی‌دل و بی‌سر به
جان وصف گهر گویا زین‌ها همه گوهر به		عالم همه چون دریا تن چون صدف جویا
بی‌صورت و بی‌پیکر وز هر چه مصور به		صورت مثل چادر جان رفته به چادر در
آن زخمه که دل می‌زد کان پرده دیگر به		تو پرده تن دیدی از سینه بنشنیدی
با زر غم و بی‌زر غم آخر غم با زر به		از چهره تو زر می‌زن با چهره زر می‌گو

یا مشک سقا پر کن یا مشک به سقا ده		هشیار شدم ساقی دستار به من واده
والله که غلط گفتم نی نی همه ما را ده		نیمی بخور ای ساقی ما را بده آن باقی
رخت من و نقد من بردار و به یغما ده		ای فتنه مرد و زن امشب در من بشکن
از جام شراب خود یک جرعه به دریا ده		خواهی که همه دریا آب حیوان گردد
زان می که به کف داری یک رطل به بالا ده		خواهی که مه و زهره چون مرغ فرود آید

در قعر چنین چاهی ناخورده و نابرده		ناگاه درافتادم زان قصر و سراپرده
گلگونه نهد بر رو آن روسپی زرده		دنیا نبود عیدم من زشتی او دیدم
آن خار فرورفته در هر جگر و گرده		گلگونه چه آراید آن خاربن بد را
ابروی خود از وسمه آن کور سیه کرده		با تارک گل آمد موبند فروهشته
خوش آید شب بازی لیک از سپس پرده		منگر تو به خلخالش ساق سیهش را بین
دل را بستر از وی ای مرد سراسترده		رو دست بشو از وی ای صوفی روشسته
دربند بزرگی شد می‌سوزد چون خرده		بدبخت و گران جانی کو بخت از او جوید
ای از عدمی ما را در چرخ درآورده		فریاد رس ای جانان ما را ز گران جانان
تا چند سخن سازی تو زین دم بشمرده		خاموش سخن می‌ران زان خوش دم بی‌پایان

ما را و حریفان را در چرخ درآورده		هر روز پری زادی از سوی سراپرده
عالم ز بلای او دستار کشان کرده		صوفی ز هوای او پشمینه شکافیده
از دست چنین رندی سغراق رضا خورده		سالوس نتان کردن مستور نتان بودن
معذورم آخر من کمتر نیم از مرده		دی رفت سوی گوری در مرده زد او شوری
والله که بنگذارم در شهر یک افسرده		هر روز برون آید ساغر به کف و گوید
تا شهد و شکر گردی ای سرکه پرورده		ای مونس و ای جانم چندانت بپیچانم
همچون جگر شیران ای گربه پژمرده		خستم جگرت را من بستان جگری دیگر
من سرخ و سپید ای جان تو زرد و سیه چرده		همرنگ دل من شو زیرا که نمی‌شاید
کاندر حرمین دل نبود دل آزرده		خامش کن و خامش کن دررو به حریم دل
بر گرد جهان گردان در طمع یکی گرده		شمس الحق تبریزی بادا دل بدخواهت

تو برده و من مانده من خرقه گرو کرده		کی باشد من با تو باده به گرو خورده
با یار درافتاده بی‌حاجب و بی‌پرده		در می شده من غرقه چون ساغر و چون کوزه
صد جوش بجوشیده این عالم افسرده		صد نوش تو نوشیده تشریف تو پوشیده
وز بوی گلت خوشدل چون روغن پرورده		از نور تو روشن دل چون ماه ز نور خور
تا خود چه جفا گفتی با خارک پژمرده		تا خود چه فسون گفتی با گل که شد او خندان
ای نادره صنعت‌ها در صنع درآورده		یک لحظه بخندانی یک لحظه بگریانی
ظلمت ز مه آشفته خاری ز گل آزرده		عاقل ز تو نازارد زان روی که زشت آید
ده مرده شکر خوردی بگذار یکی مرده		بس غصه رسول آمد از منعم و می‌گوید
در فکر سخن زنده در گفت سخن مرده		پس فکر چو بحر آمد حکمت مثل ماهی
در دام کجا گنجد جز ماهی بشمرده		نی فکر چو دام آمد دریا پس این دام است
وین فکر چو اعرافی جای گنه و خرده		پس دل چو بهشتی دان گفتار زبان دوزخ

تا مرد نظر باشی نی مردم نظاره		ناموس مکن پیش آ ای عاشق بیچاره
خورشید چو درتابد فانی شود استاره		ای عاشق الاهو ز استاره بگیر این خو
زیرا تو کنون طفلی وین عالم گهواره		آن‌ها که قوی دستند دست تو چرا بستند
ای میخ زمین گشته وز شهر دل آواره		چون در سخن‌ها سفت و الارض مهادا گفت
دندان خرد بنما نعمت خور همواره		ای بنده شیر تن هستی تو اسیر تن
تا شیر خورد ز ایشان نبود شه میخواره		تا طفل بود سلطان دایه کندش زندان
هر لحظه سبو آید تازان به سوی خاره		از سنگ سبو ترسد اما چو شود چشمه
جان داد مرا آبش یک باره و صد باره		گوید که اگر زین پس او بشکندم شادم
خود پاره دهم او را تا او کندم پاره		گر در ره او مردم هم زنده بدو گردم

دیدی هنر خوردن بنگر هنر روزه		بربند دهان از نان کآمد شکر روزه
بربند میان زوتر کآمد کمر روزه		آن شاه دو صد کشور تاجیت نهد بر سر
بستان نظر حق بین زود از نظر روزه		زین عالم چون سجین برپر سوی علیین
آتش کندت خدمت اندر شرر روزه		ای نقره باحرمت در کوره این مدت
بر طارم چارم شد او در سفر روزه		روزه نم زمزم شد در عیسی مریم شد
این هست پر چینه و آن هست پر روزه		کو پر زدن مرغان کو پر ملک ای جان
سودای دگر دارد سودای سر روزه		گر روزه ضرر دارد صد گونه هنر دارد
از چادر او بگذر واجو خبر روزه		این روزه در این چادر پنهان شده چون دلبر
تخمه اثر خوردن مستی اثر روزه		باریک کند گردن ایمن کند از مردن
تا دررسی ای مولا اندر گهر روزه		سی روز در این دریا پا سر کنی و سر پا
بشکست همه تیرش پیش سپر روزه		شیطان همه تدبیرش و آن حیله و تزویرش
دربند در گفتن بگشای در روزه		روزه کر و فر خود خوشتر ز تو برگوید
هم عید شکرریزی هم کر و فر روزه		شمس الحق تبریزی هم صبری و پرهیزی

کز چهره بزد آتش در خیمه و در خرگه		یا رب چه کس است آن مه یا رب چه کس است آن مه
صد یوسف کنعانی اندر تک آن خوش چه		اندر ذقن یوسف چاهی چه عجب چاهی
کو دیده ربودستش و آن چاه میان ره		آخر چه کند یوسف کز چاه بپرهیزد
انصاف بده آخر با او چه کند یک که		آن کس که ربود از رخ مر کاه ربایان را
کو مست بود خفته از حال همه آگه		زنهار نگهدارید زان غمزه زبان‌ها را
کاندر دو جهان شه او وز بنده بخواهد شه		شطرنج همی‌بازد با بنده و این طرفه
در خانه و مان افتد هم ماتم و هم آوه		جان بخشد و جان بخشد چندانک فناها را
جان‌ها شود آبستن هم نسل دهد هم زه		او جان بهاران است جان‌هاست درختانش
هم آینه برسوزد هم آینه گوید خه		هر آینه کو بیند شمس الحق تبریزی

من چند تو را <sup>(صد بار تو را)</sup> گفتم کم خور دو سه پیمانه		من بیخود و تو بیخود <sup>(من مست و تو دیوانه)</sup> ما را کی برد خانه
هر یک بتر از دیگر شوریده و دیوانه		در شهر یکی کس را هشیار نمی‌بینم
جان را چه خوشی باشد بی‌صحبت جانانه		جانا به خرابات آ تا لذت جان بینی
و آن ساقی هر هستی با ساغر شاهانه		هر گوشه یکی مستی دستی ز بر دستی
زین وقف به هشیاران مسپار یکی دانه		تو وقف خراباتی دخلت می و خرجت می
ای پیش چو تو مستی افسون من افسانه		ای لولی بربط زن تو مستتری یا من
در هر نظرش مضمر صد گلشن و کاشانه		از خانه برون رفتم مستیم به پیش آمد
وز حسرت او مرده صد عاقل و فرزانه		چون کشتی بی‌لنگر کژ می‌شد و مژ می‌شد
نیمیم ز ترکستان نیمیم ز فرغانه		گفتم ز کجایی تو تسخر زد و گفت ای جان
نیمیم لب دریا نیمی همه دردانه		نیمیم ز آب و گل نیمیم ز جان و دل
گفتا که بنشناسم من خویش ز بیگانه		گفتم که رفیقی کن با من که منم خویشت
یک سینه سخن دارم هین شرح دهم یا نه		من بی‌دل و دستارم در خانه خمارم
این پند ننوشیدی از خواجه علیانه		در حلقه لنگانی می‌باید لنگیدن
برخاست فغان آخر از استن حنانه		سرمست چنان خوبی کی کم بود از چوبی
اکنون که درافکندی صد فتنه فتانه		شمس الحق تبریزی از خلق چه پرهیزی

وی از همه حاضرتر از مات سلام الله		ای غایب از این محضر از مات سلام الله
احسنت زهی منظر از مات سلام الله		ای نور پسندیده وی سرمه هر دیده
بر مؤمن و بر کافر از مات سلام الله		ای صورت روحانی وی رحمت ربانی
ای ماه تو را چاکر از مات سلام الله		چون ماه تمام آیی و آن گاه ز بام آیی
وی بحر پر از گوهر از مات سلام الله		ای غایب بس حاضر بر حال همه ناظر
وی مستی تو در سر از مات سلام الله		ای شاهد بی‌نقصان وی روح ز تو رقصان
وز هر دو تویی خوشتر از مات سلام الله		ای جوشش می از تو وی شکر نی از تو
هم مشکی و هم عنبر از مات سلام الله		شمس الحق تبریزی در لخلخه آمیزی

انبه شده قالب‌ها تا پرده جان گشته		از انبهی ماهی دریا به نهان گشته
زهر از هوس دریا آب حیوان گشته		از فرقت آن دریا چون زهر شده شکر
بر ساحل این خشکی این گشته و آن گشته		در عشرت آن دریا نی این و نه آن بوده
چندان تو چنین گفته کز عشق چنان گشته		اندر هوس دریا ای جان چو مرغابی
و آن غمزه‌اش از دریا بس سخته کمان گشته		دوش از شکم دریا برخاست یکی صورت
سوگند به جان دل کان کار چنان گشته		دل گفت به زیر لب من جان نبرم از وی
دل گشته چنان شادی جانم همدان گشته		از غمزه غمازی وز طرفه بغدادی
در پختن این شیران تا مغز پزان گشته		در بیشه درافتاده در نیم شبی آتش
تا قالب جان پیشه بی‌جا و مکان گشته		از شعله آن بیشه تابان شده اندیشه
وین عالم گورستان چون جامه کنان گشته		گرمابه روحانی آوخ چه پری خوان است
دستوری گفتن نی سر جمله زبان گشته		از بهر چنین سری در سوسن‌ها بنگر
تا آنچ نیارم گفت چون ماه عیان گشته		شمس الحق تبریزی درتافته از روزن

هم خلوت و هم بی‌گه در دیر صفا رفته		دیدم رخ ترسا را با ما چو گل اشکفته
دستی سر زلف او دستی می بگرفته		با آن مه بی‌نقصان سرمست شده رقصان
در جانش زده ناری آن خونی آشفته		در رسته بازاری هر جا بده اغیاری
از عرش نثار آید بس گوهر ناسفته		و آن لعل چو بگشاید تا قند شکر خاید
تا جمله فروخواند پنهانی ناگفته		دل دزدد و بستاند وز سر دلت داند
در هر طرف افتاده هم یک یک و هم جفته		از حسن پری زاده صد بی‌دل و دل داده
بیدار ابد یابد در کالبد خفته		نوری که از او تابد هر چشم که برتابد
وین طرفه که آن بی‌چون اندر دل بنهفته		از هفت فلک بیرون وز هر دو جهان افزون
و اندر پی شمس الدین پای دل من کفته		از بهر چنین مشکل تبریز شده حاصل

اندیشه تو هر دم در بنده اثر کرده		ای جان تو جانم را از خویش خبر کرده
بر بنده همان لحظه آن چیز گذر کرده		ای هر چه بیندیشی در خاطر تو آید
مکر تو به پنهانی خود کار دگر کرده		از شیوه و ناز تو مشغول شده جانم
عشقت دهن نی را پرقند و شکر کرده		بر یاد لب تو نی هر صبح بنالیده
چون ماه نو این جانم خود را چو قمر کرده		از چهره چون ماهت وز قد و کمرگاهت
ای چشم تو سوی من از خشم نظر کرده		خود را چو کمر کردم باشد به میان آیی
تا این دل آواره از خویش سفر کرده		از خشم نظر کردی دل زیر و زبر کردی

اجزای مرا چشمت اصحاب نظر کرده		ای روی تو رویم را چون روی قمر کرده
یاد تو دهانم را پرشهد و شکر کرده		باد تو درختم را در رقص درآورده
ای شاخ و درختم را پربرگ و ثمر کرده		دانی که درخت من در رقص چرا آید
ای صبر درختم را تو زیر و زبر کرده		از برگ نمی‌نازد وز میوه نمی‌یازد

انگشت برآورده اندر دهنم کرده		دل دست به یک کاسه با شهره صنم کرده
درخواسته من از وی او نیز کرم کرده		دل از سر غمازی یک وعده از او گفته
این گفت به جان رفته جان نیز نعم کرده		عشقش ز پی غیرت گفتا که عوض جان ده
لشکرکش هجرانت بر بنده ستم کرده		از بعد چنان شهدی وز بعد چنان عهدی
کو پرچم عشاقان صد گونه علم کرده		از هجر عجب نبود این ظلم و ستم کردن
این جمله هستی را در حال عدم کرده		ای آنک ز یک برقی از حسن جمال خود
تا جمله حوادث را انوار قدم کرده		وآنگه ز وجود تو برساخته هستی را
چون چنگ شده تن‌ها هم پشت به خم کرده		ده چشم شده جان‌ها چون نای بنالیده
وز بهر حسودان را در صورت غم کرده		بس شادی در شادی کان را تو به جان دادی
کی باشد تن چون دل از دیده قدم کرده		اندر پی مخدومی شمس الحق تبریزی

عالم همه خندان شد بگذشت ز حد خنده		امروز بت خندان می‌بخش کند خنده
می‌جوشد و می‌روید از عین حسد خنده		پیوسته حسد بودی پرغصه ولیک این دم
کان خنده بی‌پایان آورد مدد خنده		در من بنگر ای جان تا هر دو سلف خندیم
تا با همگان باشد از عین ابد خنده		بربسته و بررسته غرقند در این رسته
هر چند نهان دارم از من بجهد خنده		تا چند نهان خندم پنهان نکنم زین پس
کاندر سر هر مویت درجست دو صد خنده		ور تو پنهان داری ناموس تو من دانم
از نیست سوی هستی ما را کی کشد خنده		هر ذره که می‌پوید بی‌خنده نمی‌روید
بنمود به هر طورت الطاف احد خنده		خنده پدر و مادر در چرخ درآوردت
کان خنده بی‌دندان در لب بنهد خنده		آن دم که دهان خندد در خنده جان بنگر

جان من و جان تو در اصل یکی بوده		ای خاک کف پایت رشک فلکی بوده
خون خواره صد آدم جان ملکی بوده		در خانه نقشینی دیدم صنم چینی
صد نور یقین دیدم مشتاق شکی بوده		صد ماه یقینم شد اندر دل شب پنهان
در شاه چه جا کردی ای آیبکی بوده		گفتم به ایاز ای حر محمود شدی آخر
چون شیر خدا گشتی اول سگکی بوده		ای سگ که ز اصحابی در کهف تو در خوابی
ای پیشتر از عالم در وی سمکی بوده		ای ماهی در آتش تو جانب دریا کش
من مرده تو گرد من بحر نمکی بوده		شمس الحق تبریزم همرنگ تو می‌خیزم

تو دلبر و استادی ما عاشق و این کاره		مستی ده و هستی ده ای غمزه خماره
بیچاره تو گشته تو چاره بیچاره		ما بر سر هر پشته گم کرده سر رشته
ای آب روان کرده از مرمر و از خاره		صد چشمه بجوشانی در سینه چون مرمر
وی از پس نومیدی بشکفته گل از ساره		ای سنگ سیه را تو کرده مدد دیده
و اندیشه روان کرده از خون دل پاره		ای نور روان کرده از پیه دو چشم ما

امروز تماشا کن اشکال غریبانه		آن یار غریب من آمد به سوی خانه
در رقص که بازآمد آن گنج به ویرانه		یاران وفا را بین اخوان صفا را بین
بگشای لب نوشین ای یار خوش افسانه		ای چشم چمن می‌بین وی گوش سخن می‌چین
از بحر چه کم گردد زین یک دو سه پیمانه		امروز می باقی بی‌صرفه ده ای ساقی
خواهی که یکی گردد بشکن تو دو پیمانه		پیمانه و پیمانه در باده دوی نبود
زین بیش نمی‌باشم چون جغد به ویرانه		من باز شکارم جان دربند مدارم جان
رو با دگری می‌گو من نشنوم افسانه		قانع نشوم با تو صبر از دل من گم شد
چون عدل بهار آمد سرسبز شود دانه		من دانه افلاکم یک چند در این خاکم
یک مشت برافشانی ز انبار پر از دانه		تو آفت مرغانی زان دانه که می‌دانی
ای دوست بگو مطلق این هست چنین یا نه		ای داده مرا رونق صد چون فلک ازرق
وز دور تماشا کن در مردم دیوانه		بار دگر ای جان تو زنجیر بجنبان تو
صد بلبل مست این جا هر لحظه کند لانه		خود گلشن بخت است این یا رب چه درخت است این
زیرا که بهار آمد شد آن دی بیگانه		جان گوش کشان آید دل سوی خوشان آید

خوبان چمن رفتند از باغ سوی خانه		بی‌برگی بستان بین کآمد دی دیوانه
بستان شده گورستان زندان شده کاشانه		زردی رخ بستان کز فرقت آن خوبان
یک یک به سوی قشلق از غارت بیگانه		ترکان پری چهره نک عزم سفر کردند
چون گنج بدید آید زین گوشه ویرانه		کی باشد کاین ترکان از قشلق بازآیند
سرسبز و خوش و حیران رقصان شده مستانه		کی باشد کاین مستان آیند سوی بستان
آن عالم انبار است وین عالم پیمانه		ز انبار تهی گردد پر گردد پیمانه
ز انبار نهان کان جا پوسیده نشد دانه		پیمانه چو شد خالی ز انبار بباید جست

از سر تو برون کن هی سودای گدایانه		ای دل به کجایی تو آگاه هیی یا نه
خط در دو جهان درکش چه جای یکی خانه		در بزم چنان شاهی در نور چنان ماهی
یک جان چه محل دارد در خدمت جانانه		در دولت سلطانی گر یاوه شود جانی
ده بر دهن او زن تا کم کند افسانه		گر جان بداندیشت گوید بد شه پیشت
و آن گاه چو سرمستان می‌گو که زهی دانه		یک دانه به یک بستان بیع است بده بستان
بی‌ناز خوشاوندان بی‌زحمت بیگانه		شاهی نگری خندان چون ماه و دو صد چندان
آن باز بود عرشی بر عرش کند لانه		شمس الحق تبریزی آن کو به تو بازآید

نی عید کهن گشته آدینه دیگینه		هر روز فقیران را هم عید و هم آدینه
از نور جمال خود نی خرقه پشمینه		عیدانه بپوشیده همچون مه عید ای جان
نی سیر درآکنده اندر دل گوزینه		ماننده عقل و دین بیرون و درون شیرین
مانند دل روشن در پیشگه سینه		درپوش چنین خرقه می‌گرد در این حلقه
در جان و روان ای جان چون خانه کند کینه		در جوی روان ای جان خاشاک کجا پاید
در دیده حس این دم افسانه دیرینه		در دیده قدس این دم شاخی است تر و تازه

کاستیزه همی‌گیرد او را مگر از لابه		ای دل تو بگو هستم چون ماهی بر تابه
بی‌صورت او هستم چون صورت گرمابه		نی نی تو بنال ای دل زیرا که من مسکین
تا او نشود با من همخانه و همخوابه		شد خانه چو زندانم شب خواب نمی‌دانم
برداشته هر مطرب آن بر دف و شبابه		حسن تو و عشق من در شهر شده شهره
هم بنده بیچاره هم خواجه نسابه		ای در هوست غرقه هم صوفی و هم خرقه

دستار گرو کرده بیزار ز سجاده		روزی تو مرا بینی میخانه درافتاده
احسنت زهی شاهد شاباش زهی باده		من مست و حریفم مست زلف خوش او در دست
من مستک و لب مستک و آن بوسه قواده		لب نیز شده مستک گم کرده ره بوسه
خوش خفته و جمله شب این عشرت آماده		این دلبر پرفتنه با جمله دستان‌ها
و آن روح قدس پاک است از صورت‌ها ساده		این صورت‌ها جمله از پرتو او باشد
آن خسرو روحانی شاهنشه شه زاده		شمس الحق تبریزی شرحی است مر این‌ها را

احسنت زهی خرم شاباش زهی باده		امروز من و باده و آن یار پری زاده
بر حلقه هر جمعی بر رسته هر جاده		بازیم یکی عشقی در زیر گلیمی به
یعنی که از این خدمت آزادم و آزاده		این حلقه زرین را در گوش درآویزم
روی من از اول بد بر روی تو بنهاده		عشق من و روی تو از عهد قدم بوده‌ست

رو با دگران کرده ما را نگران کرده		ای بر سر بازاری دستار چنان کرده
و آن خلوت چون شکر یا لب شکران کرده		ما را بگزیده لب کیم بر تو امشب
کو زهره که بشمارم این کرده و آن کرده		با صدق ابوبکری چون جمله همه مکری
جان را که فلاحی شد با رطل گران کرده		زهد از تو مباحی شد تسبیح صراحی شد
ای تن تنتن کرده تن را همه جان کرده		جان شد چو کبوتر جان زوتر هله زوتر جان
وز پرتو رخسارت خورشید فغان کرده		از عشق شب زلفت آن ماه گدازیده
ای طرفه بغدادی ما را همدان کرده		ای دفتر هر سری شمس الحق تبریزی

هر کس ز دگر جامی مستک شده کالیوه		ای جنبش هر شاخی از لون دگر میوه
بر روی زنان هر یک از جفت دگر بیوه		در پرده دو صد خاتون رخساره دریدستند
آن ناله کنان آوه وین ناله کنان ای وه		در کامه هر ماهی شستی است ز صیادی
عفریت همی‌رقصد در عشق یکی دیوه		جبریل همی‌رقصد در عشق جمال حق
می‌نال در این پرده زنهار همین شیوه		ای مطرب مشتاقان شمس الحق تبریزی

پیروز تو واگردی فی لطف امان الله		چون عزم سفر کردی فی لطف امان الله
در حسن و وفا فردی فی لطف امان الله		ای شادکن دل‌ها اندر همه منزل‌ها
تا عرش برآوردی فی لطف امان الله		هم رایت احسان را هم آیت ایمان را
از رخ ببری زردی فی لطف امان الله		تو بیش کنی کم را از دل ببری غم را
در دی نبود سردی فی لطف امان الله		از آتش رخسارت وز لعل شکربارت
هم دادی و هم خوردی فی لطف امان الله		آگاه تویی در ده احسنت زهی سرده
چون عشق جوامردی فی لطف امان الله		در عشق خداوندی شمس الحق تبریزی

هر عضو من از ذوقت خم عسلی گشته		هر موی من از عشقت بیت و غزلی گشته
هر ذره ز خورشیدت صاحب عملی گشته		خورشید حمل رویت دریای عسل خویت
وین جان ز لقای تو برج حملی گشته		این دل ز هوای تو دل را به هوا داده

ای بارخدا بر ما نرمش کن و رحمش ده		آن عشق جگرخواره کز خون شود او فربه
جز از جگر عاشق آن رنج نگردد به		روزی که نریزد خون رنجیش بدید آمد
پرم چو کمان پرم من از کشش آن زه		تیر نظرت دیدم جان گفت زهی دولت
آمد به سر گورم عشقت که هلا برجه		من خاک دژم بودم در کتم عدم بودم
ما را تو تعاهد کن سالار تویی در ده		از بانگ تو برجستم در عهد تو بنشستم
تا هیچ نیندیشم نی از که نی از مه		بیخود بنشین پیشم بیخود کن و بی‌خویشم
من مات توام ای شه رخ بر رخ من برنه		بر نطع پیادستم من اسپ نمی‌خواهم
پیش آر تو جام جم والله که تویی سرده		ای یوسف عیسی دم با زر غم و بی‌زر غم
پیش آر و مده وعده بر شنبه و پنجشنبه		زان می که از او سینه صافی است چو آیینه

وی ساغر پرفتنه به عشاق بداده		ای دلبر بی‌صورت صورتگر ساده
و آن در که نمی‌گویم در سینه گشاده		از گفتن اسرار دهان را تو ببسته
دل در سر ساقی شد و سر در سر باده		تا پرده برانداخت جمال تو نهانی
جان‌های مقدس عدد ریگ پیاده		صبحی که همی‌راند خیال تو سواره
تسبیح گسستند و گرو کرده سجاده		و آن‌ها که به تسبیح بر افلاک بنامند
وز هر چه بگوییم جمال تو زیاده		جان طاقت رخسار تو بی‌پرده ندارد
بر گردن اشتر تن من بسته قلاده		چون اشتر مست است مرا جان ز پی تو
کی بینم فرزند بر اقبال تو زاده		شمس الحق تبریز دلم حامله توست

بگذاشته ما را تو و در خود نگریده		ای آنک تو را ما ز همه کون گزیده
تو آینه ناقص کژشکل خریده		تو شرم نداری که تو را آینه ماییم
بر عارض جان‌ها گل و گلزار دمیده		ای بی‌خبر از خویش که از عکس دل تو
آراسته خود را و به بازار دویده		صد روح غلام تو تو هر دم چو کنیزک
ای همچو کمان جان تو در غصه خمیده		بر چرخ ز شادی جمال تو عروسی است
وز بهر یکی دانه در این دام پریده		صد خرمن نعمت جهت پیشکش تو
کو حالت بشنیده و کو حالت دیده		ای آنک شنیدی سخن عشق ببین عشق
امشب تو به خلوتگه عشق آی جریده		در عشق همان کس که تو را دوش بیاراست
ای آب حیات ابد از شاه چشیده		چون صبر بود از شه شمس الحق تبریز

یا یار بود یا ز بر یار رسیده		این کیست چنین مست ز خمار رسیده
یا یوسف مصری است ز بازار رسیده		یا شاهد جان باشد روبند گشاده
یا سرو روان است ز گلزار رسیده		یا زهره و ماه است درآمیخته با هم
یا ترک خوش ماست ز بلغار رسیده		یا چشمه خضر است روان گشته بدین سو
اندر طلب آهوی تاتار رسیده		یا برق کله گوشه خاقان شکاری است
یا نقل و شکرهاست به قنطار رسیده		یا ساقی دریادل ما بزم نهاده‌ست
یا مشعله از عالم انوار رسیده		یا صورت غیب است که جان همه جان‌هاست
اندر طلب هدهد طیار رسیده		شاه پریان بین ز سلیمان پیمبر
قاضی خرد بی‌دل و دستار رسیده		خوبان جهان از پی او جیب دریده
مریخ ز گردون پی زنهار رسیده		از هیبت خون ریزی آن چشم چو مریخ
همیان زر آورده به ایثار رسیده		وز بهر دیت دادن هر زنده که او کشت
درکش که رحیق است ز اسرار رسیده		اول دیت خون تو جامی است به دستش
از گلشن دیدار به گفتار رسیده		خاموش کن ای خاسر انسان لفی خسر

وی رخت از این جای بدان جای کشیده		ای طبل رحیل از طرف چرخ شنیده
از گور تو آن نرگس و آن لاله دمیده		ای نرگس چشم و رخ چون لاله کجایی
ای بر در و بر بام به صد ناز دویده		اندر لحد بی‌در و بی‌بام مقیمی
ای چشم بد مرگ بدان هر دو رسیده		کو شیوه ابروی تو کو غمزه چشمت
در دست فنا مانده تو با دست بریده		ای دست تو بوسه گه لب‌های عزیزان
بر چرخ پریده بود و دام دریده		این‌ها همه سهل است اگر مرغ ضمیرت
موزه چه کم آید چو بود پای رهیده		صورت چه کم آید چه برد جان به سلامت
ای بی‌خبر از چاشنی جان جریده		صد شکر کند جان چو رهد از تن و صورت
کو قبه گردونی و کو بام خمیده		کو لذت آب و گل و کو آب حیاتی
ما در تک این دوزخ امشاج خزیده		یا رب چه طلسم است کز آن خلد نفوریم
وز همت ناپاک ز ما دیو رمیده		محسود فلک بوده و مسجود ملایک
نرگس ندهد قطره ای از بام چکیده		باغ آی و ز باران سخن نرگس و گل چین
تا قصه کند چشم خمار از ره دیده		بربند دهان از سخن و باده لب نوش

درده تو یکی رطل بدان پیر یگانه		رندان همه جمعند در این دیر مغانه
و آن عقل گریزان شده از خانه به خانه		خون ریزبک عشق در و بام گرفته‌ست
از پرده برون رفته همه اهل زمانه		یک پرده برانداخته آن شاهد اعظم
چه جای امان باشد و چه جای امانه		آن جنس که عشاق در این بحر فتادند
هرگز نرمد شیر ز فریاد زنانه		کی سرد شود عشق ز آواز ملامت
مگذار خدایان طبیعت به میانه		پر کن تو یکی رطل ز می‌های خدایی
تا ناطقه‌اش هیچ نگوید ز فسانه		اول بده آن رطل بدان نفس محدث
کز کون و مکان هیچ نبینی تو نشانه		چون بند شود نطق یکی سیل درآید
احسنت زهی آتش و شاباش زبانه		شمس الحق تبریز چه آتش که برافروخت

پیغامبر عشق است ز محراب رسیده		این نیم شبان کیست چو مهتاب رسیده
از حضرت شاهنشه بی‌خواب رسیده		آورده یکی مشعله آتش زده در خواب
بر خرمن درویش چو سیلاب رسیده		این کیست چنین غلغله در شهر فکنده
شاهی به در خانه بواب رسیده		این کیست بگویید که در کون جز او نیست
خندان جهت دعوت اصحاب رسیده		این کیست چنین خوان کرم باز گشاده
زان آب عنب رنگ به عناب رسیده		جامی است به دستش که سرانجام فقیر است
یک شمه از آن لرزه به سیماب رسیده		دل‌ها همه لرزان شده جان‌ها همه بی‌صبر
زان نرمی و زان لطف به سنجاب رسیده		آن نرمی و آن لطف که با بنده کند او
یک نغمه تر نیز به دولاب رسیده		زان ناله و زان اشک که خشک و تر عشق است
از بهر گشاییدن ابواب رسیده		یک دسته کلید است به زیر بغل عشق
از دام رهد مرغ به مضراب رسیده		ای مرغ دل ار بال تو بشکست ز صیاد
یا نیست به گوش تو خود آداب رسیده		خاموش ادب نیست مثل‌های مجسم

زرم بستان می چون زر مرا ده		هلا ساقی بیا ساغر مرا ده
چو خم را وا کنی سر سر مرا ده		به حق آن که در سر دارم از تو
مرا ده آن و آن دیگر مرا ده		به دیگر کس مده آنچم نمودی
اگر زهر است اگر شکر مرا ده		سرش مگشا مگو نامش که آن چیست
شدم بی‌دست چون جعفر مرا ده		از آن می جعفر طیار خورده‌ست
به از مشک است و از عنبر مرا ده		بپیما آن شرابی را که بویش
نهان از مؤمن و کافر مرا ده		سقاهم ربهم رطلی شگرف است

بیا رخ بر رخان زرد من نه		بیا دل بر دل پردرد من نه
یکی تابش بر آه سرد من نه		تویی خورشید وز تو گرم عالم
بر این نطع هوای نرد من نه		چو مهره توست مهر جمله دل‌ها
به پیش دشمن نامرد من نه		بیار آن معجز هر مرد و زن را
ولیکن شرط من درخورد من نه		به هر شرطی که بنهی من مطیعم
برای بوش و بردابرد من نه		کلاه لطف خود با تارک من
بیار آن گرد را بر گرد من نه		از آن گردی که از دریا برآری
به پیشم باده خوکرد من نه		به هر باده نمی‌گردد سرم مست
سخن را پیش شاه فرد من نه		خمش ای ناطقه بسیارگویم

شما را باز می‌خواند شهنشاه		ایا گم گشتگان راه و بیراه
صلا ای شهره سرهنگان به درگاه		همی‌گوید شهنشه کان مایید
دعا کردن نکو باشد سحرگاه		به درگاه خدای حی قیوم
چو هی چفسیده بر دامان الله		بپیوندید پیوند قدیمی
برون آیید از زندان و از چاه		چو یوسف با عزیز مصر باشید
که ترک آید شبانگه سوی خرگاه		دلا بی‌گاه شد بازآ به خانه
صلا کز مهر سرمست است دلخواه		صلا اکنون میان بسته‌ست ساقی
به سوی کهربا آید یقین کاه		به مغناطیس آید آخر آهن
که عاجز شد فلک از ناله و آه		کنون درهای گردون برگشادند
که بر منبر برآمد امشب آن ماه		بیا سجده کنان چون سایه‌ای دوست
منزه بود از امثال و اشباه		مثال صورتی پوشیده گر چه
به گردش می‌تنیدم همچو جولاه		چو گنج جان به کنج خانه آمد
ولکن لا تطالبنی بمعناه		خمش کن تا که قلماشیت گویم
کجا اشکار شیر و صید روباه		ولیک آن به که آن هم شیر گوید

که در رقص است آن دلدار و دلخواه		چنین می‌زن دو دستک تا سحرگاه
ولی پنهان کنش در ذکر الله		همی‌گو آنچ می‌دانم من و تو
نکردی آه پرخون جز که در چاه		فغان کردن ز شیر حق بیاموز
چه جنبانی به دستان دم چو روباه		درآ چون شیر و پنجه بر جهان زن
سلامم زان نکردی بر سر راه		ز بس پیوستگی بیگانه باشیم
بیا قربان شو اندر عید این شاه		چو قرآن را نداند جز که قربان
ببینم بدر را بی‌اول ماه		شبی که عشق باشد میهمانم

مسابق باش و وقت کار برجه		سماع آمد هلا ای یار برجه
مثال بادبان این بار برجه		هزاران بار خفتی همچو لنگر
چو کردندت کنون بیدار برجه		بسی خفتی تو مست از سرگرانی
تو نیز ای قالب سیار برجه		هلا ای فکرت طیار برپر
گذر از پار و از پیرار برجه		هلا صوفی چو ابن الوقت باشد
رها کن شرم و استکبار برجه		به عشق اندرنگنجد شرم و ناموس
بدو ده خرقه و دستار برجه		وگر کاهل بود قوال عارف
که عشقی به ز صد قنطار برجه		سماح آمد رباح از قول یزدان
چو موج قلزم زخار برجه		به عشق آنک فرشت گوهر آمد
تو همچون جعد آن دلدار برجه		چو زلفین ار فروسو می‌کشندت
خیالانه تو هم ز اسرار برجه		صلایی از خیال یار آمد
یکی از عالم غدار برجه		بسی در غدر و حیلت برجهیدی
خموشی گیر و بی‌گفتار برجه		بسی بهر قوافی برجهیدی

برای ضرب دست آهنین ده		خدایا مطربان را انگبین ده
تو همشان دست و پای راستین ده		چو دست و پای وقف عشق کردند
توشان صد چشم بخت شاه بین ده		چو پر کردند گوش ما ز پیغام
توشان از لطف خود برج حصین ده		کبوتروار نالانند در عشق
چو خوش کردند همشان آفرین ده		ز مدح و آفرینت هوش‌ها را
ز کوثرشان تو هم ماء معین ده		جگرها را ز نغمه آب دادند
که گویندت چنان بخش و چنین ده		خمش کردم کریما حاجتت نیست

به حیله کرده خود را چون ستاره		ایا خورشید بر گردون سواره
گهی آیی نشینی بر کناره		گهی باشی چو دل اندر میانه
که من مرد غریبم در نظاره		گهی از دور دور استاده باشی
گهی گویی که این غم را چه چاره		گهی چون چاره غم‌ها را بسوزی
که دل آن به که باشد پاره پاره		تو پاره می‌کنی و هم بدوزی
مرا گویی بجنبان گاهواره		گهی دل را بگریانم چو طفلان
گهی بر من نشینی چون سواره		گهی بر گیریم چون دایگان تو
زمانی کودک و گه شیرخواره		گهی پیری نمایی گاه دومو
زهی عیار و چست و حیله باره		زبونم یا زبونم تو گرفتی

رهت خوش باد ای همراه روزه		مبارک باد آمد ماه روزه
که بودم من به جان دلخواه روزه		شدم بر بام تا مه را ببینم
سرم را مست کرد آن شاه روزه		نظر کردم کلاه از سر بیفتاد
زهی اقبال و بخت و جاه روزه		مسلمانان سرم مست است از آن روز
نهان چون ترک در خرگاه روزه		بجز این ماه ماهی هست پنهان
در این مه خوش به خرمنگاه روزه		بدان مه ره برد آن کس که آید
بپوشد خلعت از دیباه روزه		رخ چون اطلسش گر زرد گردد
فلک‌ها را بدرد آه روزه		دعاها اندر این مه مستجاب است
کسی کو صبر کرد در چاه روزه		چو یوسف ملک مصر عشق گیرد
ز روزه خود شوند آگاه روزه		سحوری کم زن ای نطق و خمش کن
تویی سرلشکر اسپاه روزه		بیا ای شمس دین و فخر تبریز

صلای جمله یاران خانه خانه		چو بی‌گاه است و باران خانه خانه
به گرداگرد ویران خانه خانه		چو جغدان چند این محروم بودن
به کوری جمله کوران خانه خانه		ایا اصحاب روشن دل شتابید
دل ما را مشوران خانه خانه		ایا ای عاقل هشیار پرغم
لقبشان کرده حوران خانه خانه		به نقش دیو چند این عشقبازی
بدین حالند موران خانه خانه		بدیدی دانه و خرمن ندیدی
چرا را با ستوران خانه خانه		مکن چون و چرا بگذار یارا
ولیکن با طهوران خانه خانه		در آن خانه سماع ختنه سور است
برای جمع عوران خانه خانه		بنا کرده‌ست شمس الدین تبریز

شنیدستی مجالس بالامانه		مکن راز مرا ای جان فسانه
نصیحت چیست جستن از میانه		شنیدستی که الدین النصیحه
فراقش آتش آمد با زبانه		شنیدستی که الفرقه عذاب
نمی‌ارزد به رنج دام دانه		چو لا تاسو علی ما فات گفته‌ست
رها کن ماجرا را ای یگانه		چو فرموده‌ست حق کالصلح خیر
غریبی را رها کن رو به خانه		هلا برجه که ان الله یدعوا
چرا می ننگ داری زین نشانه		رها کن حرص را کالفقر فخری
چه باشد گر کم آید خشک نانه		چو ره بگشاد ابیت عند ربی
بخوان بر خود مخوان این را فسانه		تجلی ربه نی کم ز کوهی
در آن زلفی و بی‌آگه چو شانه		خدا با توست حاضر نحن اقرب
بخوان قرآن نسوی تا بنانه		ولی زان زلف شانه زنده گردد
بپر خاموش و رو تا آشیانه		چو گفته‌ست انصتو ای طوطی جان

دریدی پیرهن تو پیرهن ده		خدایا رحمت خود را به من ده
ز لطف خود مرا صفراشکن ده		مرا صفرای تو سرگشته کرده‌ست
مده غم را به من با بوالحزن ده		اگر عالم به غم خوردن به پای است
و صد چندان بدان خوب ختن ده		خدایا عمر نوح و عمر لقمان
مرا راهی به سوی آن یمن ده		سهیل روی تو اندر یمن تافت

سوگند به خشم و کینه خورده		فریاد ز یار خشم کرده
حمال گرفته رخت برده		برهم زده خانه را و ما را
او رفته کلید را سپرده		بر دل قفلی گران نهاده
ای بی‌تو چراغ عیش مرده		ای بی‌تو حیات تلخ گشته
ای بی‌تو سماع‌ها فسرده		ای بی‌تو شراب درد گشته
من زرد و شبم سیاه چرده		ای سرخ و سپید بی‌تو ماندم
سر بیرون کن دمی ز پرده		ای عشق تو پرده‌ها دریده

چون دیده تو کجاست دیده		ای دیده راست راست دیده
بحر گهر وفاست دیده		آن قطره بی‌وفا چه دیده‌ست
اجری ده توتیاست دیده		اجری خور توتیا چه بیند
روز و شب مر تو راست دیده		ای آنک ز روز و شب برونی
در رقص چو ذره‌هاست دیده		در پرتو آفتاب رویت
اکنون ز تو جان ماست دیده		بد بی‌تو دو دیده دشمن جان
در عین دل شماست دیده		ای دیده تان چو دل پریشان
کز دیده ما جداست دیده		هر دیده جدا جدا از آن است
گویی که مگر خداست دیده		چون دیده خدای را ببیند
از هر سنگیش خاست دیده		چون دیده کوه بر حق افتاد
یعنی همه کیمیاست دیده		زر شد همه کوه از تجلی

خورشید گریخت یک سواره		آمد مه و لشکر ستاره
کو چشم که تا کند نظاره		آن مه که ز روز و شب برون است
چون بیند مرغ بر مناره		چشمی که مناره را نبیند
گه گردد جمع و گاه پاره		ابر دل ما ز عشق این مه
بی‌کار شوی هزارکاره		چون عشق تو زاد حرص تو مرد
بی‌کار نبوده‌ست خاره		چون آخر کار لعل گردد
سرهای بریده بر قناره		گر بر سر کوی عشق بینی
زنده شده گشتگان دوباره		مگریز درآ تمام بنگر

برساخت پریر یک بهانه		دیدی که چه کرد آن یگانه
او ماند و دو سه پری خانه		ما را و تو را کجا فرستاد
با آن حرکات ساحرانه		ما را بفریفت ما چه باشیم
بربندد گردن زمانه		آن سلسله کو به دست دارد
شاباش زهی شکر فسانه		از سنگ برون کشید مکری
گم گشت خرد از این میانه		بست او گرهی میان ابرو
بردوخته خویش بر ستانه		بر درگه او است دل چو مسمار
در دست وی است تازیانه		بر مرکب مملکت سوار او است
که را چو کهی کند کشانه		گر او کمر کهی بگیرد
کرده‌ست به کویش آشیانه		خود آن که قاف همچو سیمرغ
درها بگداخت دانه دانه		از شرم عقیق درفشانش
ساکن نشود به رازیانه		بادی که ز عشق او است در تن
درمانده‌اند در مثانه		عشاق مذکرند وین خلق
مخمور ز باده شبانه		ساقی درده قدح که ماییم
بر چرخ همی‌زند زبانه		آبی برزن که آتش دل
وز عشق گرفته‌ام چغانه		در دست همیشه مصحفم بود
شعر است و دوبیتی و ترانه		اندر دهنی که بود تسبیح
چه سیل که بحر بی‌کرانه		بس صومعه‌ها که سیل بربود
مانند رباب بی‌کمانه		هشیار ز من فسانه ناید
بشنو قصص بنی کنانه		مستم کن و برپران چو تیرم
شهباز شود کمین سمانه		چون مست بود ز باده حق
بر روی هوا شود روانه		بی‌خویش گذر کند ز دیوار
می‌ها بکشند عاشقانه		باخویش ز حق شوند و بی‌خویش
کی دید ز لب می مغانه		دیدم که لبش شراب نوشد
نه از خنب فلان و یا فلانه		و آن گاه چی می می خدایی
گم گشت دلم از این میانه		ماهی ز کنار چرخ درتافت
چون چنگ همی‌کند فغانه		این طرفه که شخص بی‌دل و جان
کو سردلب است و سردچانه		مشنو غم عشق را ز هشیار
یخدان ز آتش دهد نشانه		هرگز دیدی تو یا کسی دید
با باز چه فن زند سمانه		دم درکش و فضل و فن رها کن

برخیز و قماش ما گرو نه		یک جام ز صد هزار جان به
ما هیچ نمی‌رویم از این ده		ما از خود خویش توبه کردیم
تا هر دو یکی شود که و مه		یک رنگ کند شراب ما را
پر ده تو شراب فقر پر ده		درویش ز خویشتن تهی شد
ماییم کمان و باده چون زه		برخیز و به زه کن آن کمان را
این است سزای پیر فربه		برجای بماند عقل پرفعل
تو بار کشی و او کند عه		ما غم نخوریم خود کی دیده‌ست
وز خانه عاریت برون جه		بگریز ز غم به سوی شه رو

وز مرکب تن شده پیاده		جان آمده در جهان ساده
آن سیل ز بحرها زیاده		سیل آمد و درربود جان را
در خویش دو چشم را گشاده		جان آب لطیف دیده خود را
وز خویش بجوش همچو باده		از خود شیرین چنانک شکر
جان چشم به خویش درنهاده		خلقان بنهاده چشم در جان
بی‌ساجد و مسجد و سجاده		خود را هم خویش سجده کرده
کای شادی جان و جان شاده		هم بر لب خویش بوسه داده
ای جان تو ز هیچ کس نزاده		هر چیز ز همدگر بزاید
جان چون شتر و بدن قلاده		می‌راند سوی شهر تبریز

وی بی‌تو سماع مرده مرده		ای بی تو حیات‌ها فسرده
تو قفل زده کلید برده		ما بر در عشق حلقه کوبان
رحم آر بر این دم شمرده		هر آتش زنده از دم توست
در آتش عشق همچو خرده		خامیم بیا بسوز ما را
با شیر توایم خوی کرده		چون موسی شیر کس نگیریم
خوش نیست به پیش دیده پرده		در پرده مباش ای چو دیده
گفتن نبود چنانک خورده		کم گوی ز عشق و عشق می‌خور

امشب نرهی به جان و دیده		ای دوش ز دست ما رهیده
ای دست در آستین کشیده		در پنجه ماست دامن تو
ماییم هریسه رسیده		حیلت بگذار و آب و روغن
ای چشم ز چشم تو چریده		چشم من و چشم تو حریفند
گل از رخ زرد من دمیده		ای داده مرا شراب گلگون
از عشق چو چنبرم خمیده		زلف چو رسن چو برفشاندی
خون آید لاشک از بریده		رفتی و ز چشم من بریدی
ای بر سر ما غمت دویده		بر گرد خیال تو دوانیم
مرغی ز قفس به جان رهیده		بر روزن تو چرا نپرد
ای با همه عیبمان خریده		خامش کردم که جمله عیبیم

باقی دگران همه نظاره		ماییم قدیم عشق باره
ماند این دم گرم شعله خواره		نظارگیان ملول گشتند
پنهان نشویم چون ستاره		چون چرخ حریف آفتابیم
چون اشتر بر سر مناره		انگشت نما و شهره گشتیم
و آن نیز برفت پاره پاره		از ما بنماند جز خیالی
با هستی خود نبود چاره		مردان طریق چاره جستند
چون آهن و مس و سنگ خاره		در آتش عشق صف کشیدند
اندر دریای بی‌کناره		مردانه تمام غرق گشتند

با خاره و سنگ چیست چاره		ای گشته دلت چو سنگ خاره
جز آنک شوند پاره پاره		با خاره چه چاره شیشه‌ها را
تا پیش تو جان دهد ستاره		زان می‌خندی چو صبح صادق
اندیشه گریخت بر کناره		تا عشق کنار خویش بگشاد
او نیز بجست یک سواره		چون صبر بدید آن هزیمت
می‌گرید و می‌کند حراره		شد صبر و خرد بماند سودا
بر راه فتاده چون عصاره		خلقی ز جدایی عصیرت
چستند در این ره و چه کاره		هر چند شده‌ست خون جگرشان
با عقل و دل هزارکاره		بیگانه شدیم بهر این کار
و الشعر طباله الاماره		العشق حقیقه الاماره
کل سحر لدیه غاره		احذر فامیرنا مغیر
تنشق لهوله العباره		اترک هذا وصف فراقا
خاموش فرورو از مناره		بگریخت امام ای مؤذن

بنگر تو به عاشقان خیره		ماییم و دو چشم و جان خیره
سرگشته چو آسمان خیره		تو چون مه و ما به گرد رویت
فریاد از این شبان خیره		عقل است شبان به گرد احوال
وین دیده چو شمعدان خیره		در دیده هزار شمع رخشان
سر می‌کند از نهان خیره		از شرق به غرب موج نور است
وز عشق یکی جهان خیره		بیرون ز جهان مرده شاهی است
خیره چه دهد نشان خیره		گویی که مرا از او نشان ده
کز چشم بود زبان خیره		از چشم سیه سپید پرخون
تا دریابی بیان خیره		در روی صلاح دین تو بنگر

و آن کاسه به پیش عاشقان نه		آن سفره بیار و در میان نه
کآواز دهد کسی که نان نه		انبوه بریز نان که زشت است
جان را برگیر و پیش جان نه		تن را چو بنان شکار کردی
برخیز قدم بر آسمان نه		امروز قیامت تو برخاست
بر گنبد چرخ نردبان نه		از آتش عشق نردبان ساز
ترکانه تو تیر در کمان نه		ای زهره ز چشم‌های هندو
زخمی دیگر بر آن زیان نه		گر سینه زیان کند ز زخمت
ما را همه مهر بر دهان نه		چون نکته ز راه چشم گویی
آن جا رو و سر بر آستان نه		ای اشک چو رفتی از در چشم

بازآ ز خدا جزات نسیه		ای نقد تو را زکات نسیه
در نقد بلا نجات نسیه		آید ز خدا جزای خیرت
از شومی تو جهات نسیه		پیش از تو جهات نقد بوده‌ست
ای طلعت تو بیات نسیه		این دولت تازه بی‌تو بادا
مرگ نقد و حیات نسیه		زیرا که به فال نحس هستت
الا نبود ممات نسیه		بر تو همه چیز نسیه بادا
دادت امشب برات نسیه		چون جرم تو نقد و توبه نسیه‌ست

ما جمع و تو در میان نشسته		ای روز مبارک و خجسته
تا زنده شود دمی شکسته		ای همنفس همیشه پیش آ
بشنو سخن شکسته بسته		پیغام دل است این دو سه حرف
کزاد شوم ز رنج و رسته		یک بار بگو که بنده من
تا گل چینیم دسته دسته		آن دست ز روی خویش برگیر
طوطی نگر از قفس برسته		یک بار دگر شکرفشان کن

جان‌ها را شیوه‌های جان فزا آموخته		ای دو چشمت جاودان را نکته‌ها آموخته
عشق شاگرد تو است و درگشا آموخته		هر چه در عالم دری بسته‌ست مفتاحش تویی
وانگهانی صوفیان را الصلا آموخته		از برای صوفیان صاف بزم آراسته
سر معشوقی مطلق در خلاء آموخته		وز میان صوفیان آن صوفی محبوب را
سر سر عاشقانش در بلا آموخته		و آن دگر را ز امتحان اندر فراق انداخته
این اجابت یافته و آن خود دعا آموخته		عشق را نیمی نیاز و نیم دیگر بی‌نیاز
همچو افلاطون حکمت صد دوا آموخته		پیش آب لطف او بین آتشی زانو زده
سوی عیاران رند و صد دغا آموخته		با دعا و با اجابت نقب کرده نیم شب
مر وفا را گوش مالیده وفا آموخته		پرجفایانی که ایشان با همه کافردلی
کهنان را همچو آیینه صفا آموخته		زخم و آتش‌های پنهانی است اندر چشمشان
در تجلی‌های او نور لقا آموخته		جمله ایشان بندگان شمس تبریزی شده

نعره از مردان مرد و از زنان برخاسته		ای ز هندستان زلفت رهزنان برخاسته
دود جان‌ها برشده هفت آسمان برخاسته		آتش رخسار تو در بیشه جان‌ها زده
وز معانی ساقیان همچو جان برخاسته		جوی‌های شیر و می پنهان روان کرده ز جان
شاهد دین را میان مؤمنان برخاسته		کفر را سرمه کشیده تا بدیده کفر نیز
در بیان حال آن دل این زبان برخاسته		تن چو دیوار و پس دیوار افتاده دلی
سقف خانه درشکسته آستان برخاسته		رو خرابی‌ها نگر در خانه هستی ز عشق
بر سر هر عاشقی صد مهربان برخاسته		گر چه گوید فارغم از عاشقان لیکن از او
خون دل یاقوت وار از عکس آن برخاسته		شمس تبریزی چو کان عشق باقی را نمود

دل میان خون نشسته عقل و جان بگریسته		ای ز هجرانت زمین و آسمان بگریسته
در عزای تو مکان و لامکان بگریسته		چون به عالم نیست یک کس مر مکانت را عوض
انبیا و اولیا را دیدگان بگریسته		جبرئیل و قدسیان را بال و پر ازرق شده
تا مثالی وانمایم کان چنان بگریسته		اندر این ماتم دریغا تاب گفتارم نماند
لاجرم دولت بر اهل امتحان بگریسته		چون از این خانه برفتی سقف دولت درشکست
دوش دیدم آن جهان بر این جهان بگریسته		در حقیقت صد جهان بودی نبودی یک کسی
جان پی دیده بمانده خون چکان بگریسته		چو ز دیده دور گشتی رفت دیده در پیت
همچنین به خون چکان دل در نهان بگریسته		غیرت تو گر نبودی اشک‌ها باریدمی
هر نفس خونابه گشته هر زمان بگریسته		مشک‌ها باید چه جای اشک‌ها در هجر تو
بر چنان چشم عیان چشم گمان بگریسته		ای دریغا ای دریغا ای دریغا ای دریغ
از کمان جستی چو تیر و آن کمان بگریسته		شه صلاح الدین برفتی ای همای گرم رو
هم کسی باید که داند بر کسان بگریسته		بر صلاح الدین چه داند هر کسی بگریستن

وز صواب هر خطایت صد ختن پا کوفته		ای ز گلزار جمالت یاسمن پا کوفته
وآنگه اندر باغ عشقت مرد و زن پا کوفته		ای بزاده حسن تو بی‌واسطه هر مرد و زن
صد هزاران شمع دل اندر لگن پا کوفته		ای رخ شاهانه‌ات آورده جان پروانه‌ای
تا دو صد حلاج عشقت بر رسن پا کوفته		ای دماغ عاشقان پرباده منصوریت
می‌نگنجد در جهان در خویشتن پا کوفته		لاغری جان ز ذوقت آن چنان فربه شده
راه پریدن نبد تا در وطن پا کوفته		هدهدان اندر قفس چون زان سلیمان خوش شدند
آفتاب جان به رقص و این بدن پا کوفته		جان عاشق لامکان و این بدن سایه الست
بوالحزن شادان شده با بوالحسن پا کوفته		قهقهه شادان عشقش کرد مجلس پرشکر
در میان نرگس و گل جسم من پا کوفته		روی و چشم شمس تبریزی گل و نسرین بکاشت

گوهر جان همچو موسی روی دریا کوفته		ای سراندازان همه در عشق تو پا کوفته
روشنایی کی فزاید سرمه ناکوفته		زیر این هفت آسیا هستی ما را خوش بکوب
درنیامیزد کسی ناکوفته با کوفته		عاشقان با عاقلان اندرنیامیزد از آنک
عاشقان از لاابالی اژدها را کوفته		عاقلان از مور مرده درکشند از احتیاط
فرق‌ها پیدا شود از کوفته تا کوفته		مردم چشم از خیالت چون شود پی کوب عشق
در هوای قاف قربت پر عنقا کوفته		از شکار تو به بیشه جان شیران خون شده
عاشقان چون اخترانش راه بالا کوفته		عشق چون خورشید دامن گستریده بر زمین
غیرت الا شده بر مغز لالا کوفته		لا چو لالایان زده بر عاشقانش دست رد
اشترانشان زیر بار از راه اعضا کوفته		حاجیان راه جان خسته نگردند از نشاط
اشتران را مست بینی راه بطحا کوفته		ساربان این غزل گو تا ز بعد خستگی

هر زمان گوید که چونی ای دل بی‌چون شده		تا چه عشق است آن صنم را با دل پرخون شده
تا ز دست دست او خون دلم جیحون شده		دم به دم او کف خود را از دلم پرخون کند
عشق معشوقم ز حد عشق من افزون شده		نام عاشق بر من و او را ز من خود صبر نیست
فتنه خورشید گشته آفت گردون شده		چونک کردم رو به بالا من بدیدم یک مهی
در دماغ عاشقانش باده و افیون شده		ذره‌ها اندر هوا و قطره‌ها در بحرها
خیز مجلس سرد کردی ای چو افلاطون شده		واعظ عقل اندرآمد من نصیحت کردمش
مردگان کهنه بینی عاشق و مجنون شده		پیش شمس الدین تبریزی برو کز رحمتش

جمله را عریان بدیده کس تو را نشناخته		ای به میدان‌های وحدت گوی شاهی باخته
وز کژی پنداشته کو مر تو را انداخته		عقل کل کژچشم گشته از کمال غیرتت
تا در اسرار جهان تو صد جهان پرداخته		ای چراغ و چشم عالم در جهان فرد آمدی
بر درخت جسم جان نالان شده چون فاخته		ای که طاووس بهار از عشق رویت جلوه گر
وز برای ما تو دریا را چو کشتی ساخته		از برای ما تو آتش را چو گلشن داشته
من جهان روح را از غیر عشقت آخته		شمس تبریزی جهان را چون تو پر کردی ز حسن

جان قفس را درشکسته دل ز تن بگریخته		چشم بگشا جان‌ها بین از بدن بگریخته
صد هزاران خویشتن بی‌خویشتن بگریخته		صد هزاران عقل‌ها بین جان‌ها پرداخته
چون درآمد مست و خندان آن ز من بگریخته		گر گریزد صد هزاران جان و دل من فارغم
صد هزاران بلبل آن سو از چمن بگریخته		صد هزاران تشنه ز استسقا بگفته ترک جان

صد هزاران کشتی از وی مست و سرگردان شده		این چه باد صرصر است از آسمان پویان شده
هم بدو زنده شده‌ست و هم بدو بی‌جان شده		مخلص کشتی ز باد و غرقه کشتی ز باد
ز امر تو دشنام گشته وز تو مدحت خوان شده		باد اندر امر یزدان چون نفس در امر تو
از صبا معمور عالم با وبا ویران شده		بادها را مختلف از مروحه تقدیر دان
مروحه دیدن چراغ سینه پاکان شده		باد را یا رب نمودی مروحه پنهان مدار
و آنک بیند او مسبب نور معنی دان شده		هر که بیند او سبب باشد یقین صورت پرست
پیش اهل بحر معنی درها ارزان شده		اهل صورت جان دهند از آرزوی شبه‌ای
و آن دگر خاموش کرده زیر زیر ایشان شده		شد مقلد خاک مردان نقل‌ها ز ایشان کند
آن قراضه چین ره را بین کنون در کان شده		چشم بر ره داشت پوینده قراضه می‌بچید
از چه لرزد آن ظریف سر به سر ایمان شده		همچو مادر بر بچه لرزیم بر ایمان خویش
بینمت چون آفتابی بی‌حشم سلطان شده		همچو ماهی می‌گدازی در غم سرلشکری
بینمت بی‌دود آتش گشته و برهان شده		چند گویی دود برهان است بر آتش خمش
بینمت همچون مسیحا بر سر کیوان شده		چند گشت و چند گردد بر سرت کیوان بگو
بینمت رسته از این و آن و آن و آن شده		ای نصیبه جو ز من که این بیار و آن بیار
بینمت خاموش گویان چون کفه میزان شده		بس کن ای مست معربد ناطق بسیارگو

خوش بود این جسم‌ها با جان‌ها آمیخته		کی بود خاک صنم با خون ما آمیخته
با گهرهای صفای باوفا آمیخته		این صدف‌های دل ما با چنین درد فراق
لطف و قهری جفت و دردی با صفا آمیخته		روز و شب با هم نشسته آب و آتش هم قرین
بوی وصل شاه ما اندر صبا آمیخته		وصل و هجران صلح کرده کفر ایمان یک شده
بوی پیراهن رسیده با عما آمیخته		گرگ یوسف خلق گشته گرگی از وی گم شده
آب همچون باده با نور صفا آمیخته		خاک خاکی ترک کرده تیرگی از وی شده
آمده در بزم مست و با شما آمیخته		شادیا روزی که آن معشوق جان‌های لقا
تا ز مستی اجنبی با آشنا آمیخته		مست کرده جمله را زان غمزه مخمور خویش
لعنت ابلیس هم با اصطفا آمیخته		تا ز بسیاری شراب ابلیس چون آدم شده
قفل‌های بی‌وفایی با وفا آمیخته		آن در بسته ابد بگشاده از مفتاح لطف
تا ببینی بنده با وصف خدا آمیخته		سر سر شمس دین مخدوم ما پیدا شده
ز آنک هر حرفی از این با اژدها آمیخته		ای خداوند شمس دین فریاد از این حرف رهی
ز آنک تند است این سخن با کبریا آمیخته		یک دمی مهلت دهم تا پستتر گیرم سخن
صد هزاران لطف باشد با بلا آمیخته		در ره عشاق حضرت گو که از هر محنتش
نفخه عیسی دولت با وبا آمیخته		قطره زهر و هزاران تنگ تریاق شفا
پستی آن جا از طبیعت با علا آمیخته		خواری آن جا با عزیزی عهد بسته یک شده
گر چه این جا هست جان‌ها با غلا آمیخته		جان بود ارزان به نرخ خاک پیش جان جان
مس جان با جان جان چون کیمیا آمیخته		از پی آن جان جان جان‌ها چنان گوهر شده
ابتدای ابتدا با انتها آمیخته		آخر دور جهان با اولش یک سر شده
تا ببینی این سرا با آن سرا آمیخته		در سرای بخت رو یعنی که تبریز صفا

که بود در تک دریا کف دریا به کناره		هله بحری شو و در رو مکن از دور نظاره
رخ خورشید چو دیدی هله گم شو چو ستاره		چو رخ شاه بدیدی برو از خانه چو بیذق
همگان را تو صلا گو چو مؤذن ز مناره		چو بدان بنده نوازی شده‌ای پاک و نمازی
تو در این شاه نگه کن که رسیده‌ست سواره		تو در این ماه نظر کن که دلت روشن از او شد
به خدا خنجر او را بدهم رشوت و پاره		نه بترسم نه بلرزم چو کشد خنجر عزت
که دو صد چشمه برآرد ز دل مرمر و خاره		کی بود آب که دارد به لطافت صفت او
تو چه دانی هوس دل پی این بیت و حراره		تو همه روز برقصی پی تتماج و حریره
که نفور است نسیمش ز کف سیم شماره		چو بدیدم بر سیمش ز زر و سیم نفورم
تو از آن کار نداری که شدستی همه کاره		تو از آن بار نداری که سبکسار چو بیدی
تو شتر هم نخریده که شکسته‌ست مهاره		همه حجاج برفته حرم و کعبه بدیده
تو خمش باش و چنان شو هله ای عربده باره		بنگر سوی حریفان که همه مست و خرابند

بشلولم بشلولم مجه از روزن خانه		مشنو حیلت خواجه هله ای دزد شبانه
وگرت شاه کند او که تویی یار یگانه		بمشو غره پرستش بمده ریش به دستش
می بی‌درد نیابی تو در این دور زمانه		سوی صحرای عدم رو به سوی باغ ارم رو
به خدا لقمه بازان نخورد هیچ سمانه		به شه بنده نوازی تو بپر باز چو بازی
بروم گر نروم من کندم گوش کشانه		بخورم گر نخورم من بنهد در دهن من
همه تیر ای مه مه رو نپرد سوی نشانه		همه میرند ولیکن همه میرند به پیشت
ز کی آموخت خدایا عجب این فعل و بهانه		ز چه افروخت خیالش رخ خورشیدصفت را
چو مرا درد فزون شد بده آن درد مغانه		چو تو را حسن فزون شد خردم صید جنون شد
چو در این حلقه نگینی مجه ای جان زمانه		چو تو جمعیت جمعی تو در این جمع چو شمعی
تو مگو تا که بگوید لب آن قندفسانه		تو اگر نوش حدیثی ز حدیثان خوش او

که چو سیمرغ ببیند بجهد مست ز لانه		هله صیاد نگویی که چه دام است و چه دانه
برهاند دل و جان را ز فسون و ز فسانه		بجز از دست فلانی مستان باده که آن می
به زبانی که بسوزد همه را همچو زبانه		بخورد عشق جهان را چو عصا از کف موسی
منگر سست به نخوت تو در این بیت و ترانه		نه سماع است نه بازی که کمندی است الهی
نبود هیچ کلی را غم شانه گر و شانه		نبود هیچ غری را غم دلاله و شاهد
مثل کارد که گیرد بر تیغی به دهانه		به دهان تو چنین تیغ نهاده‌ست نهنده
نگذارند سگان را سوی درگاه و ستانه		که خیالات سفیهان همه دربان الهند
که بخندد لب دشمن ز کر و فر زنانه		نگذارند غران را که درآیند به لشکر
چو نخورده‌ست دوگانه نبود مرد یگانه		چو ندیده‌ست نشانه نبود اسپر و تیرش

مهل ای طفل به سستی طرف چادر روزه		سوی اطفال بیامد به کرم مادر روزه
به همان کوی وطن کن بنشین بر در روزه		بنگر روی ظریفش بخور آن شیر لطیفش
بنگر جنت جان را شده پرعبهر روزه		بنگر دست رضا را که بهاری است خدا را
چو رسن باز بهاری بجه از چنبر روزه		هله ای غنچه نازان چه ضعیفی و چه یازان
مگر اسحاق خلیلی خوشی از خنجر روزه		تو گلا غرقه خونی ز چیی دلخوش و خندان
بستان گندم جانی هله از بیدر روزه		ز چیی عاشق نانی بنگر تازه جهانی

غم تو به توی ما را تو به جرعه‌ای صفا ده		صنما از آنچ خوردی بهل اندکی به ما ده
به شراب شادی افزا غم و غصه را سزا ده		که غم تو خورد ما را چه خراب کرد ما را
بنهان ز دست خصمان تو به دست آشنا ده		ز شراب آسمانی که خدا دهد نهانی
ز عراق و از سپاهان تو به چنگ ما نوا ده		بنشان تو جنگ‌ها را بنواز چنگ‌ها را
قدح و کدو بیارند که مرا ده و مرا ده		سر خم چو برگشایی دو هزار مست تشنه
ز شراب همچو اطلس به برهنگان قبا ده		صنما ببین خزان را بنگر برهنگان را
به می جوان تازه دو سه پیر را عصا ده		به نظاره جوانان بنشسته‌اند پیران
ملک و شراب داری ز شراب جان عطا ده		به صلاح دین به زاری برسی که شهریاری

دلبری عشوه ده سرکش خون خوارش ده		ای خداوند یکی یار جفاکارش ده
غم عشقش ده و عشقش ده و بسیارش ده		تا بداند که شب ما به چه سان می‌گذرد
با طبیبی دغلی پیشه سر و کارش ده		چند روزی جهت تجربه بیمارش کن
یک سقایی حجری سینه سبکسارش ده		ببرش سوی بیابان و کن او را تشنه
پس قلاوز کژ بیهده رفتارش ده		گمرهش کن که ره راست نداند سوی شهر
مدتی گردش این گنبد دوارش ده		عالم از سرکشی آن مه سرگشته شدند
زو ببر سنگ دلی و دل پیرارش ده		کو صیادی که همی‌کرد دل ما را پار
ببر انکار از او و دم اقرارش ده		منکر پار شده‌ست او که مرا یاد نماند
که فلانی چو بیاید بر ما بارش ده		گفتم آخر به نشانی که به دربان گفتی
رو بجو همچو خودی ابله و آچارش ده		گفت آمد که مرا خواجه ز بالا گیرد
ور کنی مست بدین حد ره هموارش ده		بس کن ای ساقی و کس را چو رهی مست مکن

که در آن روی نظر کرده بود دزدیده		صد خمار است و طرب در نظر آن دیده
که رخ خود به کف پاش بود مالیده		صد نشاط است و هوس در سر آن سرمستی
که سلام از لب آن یار بود بشنیده		عشوه و مکر زمانه نپذیرد گوشی
ای تو در نیک و بد دور زمان پیچیده		پیچ زلفش چو ندیدی تو برو معذوری
هیچ دیدی تو نیی بی‌نفسی نالیده		نی تراشی است که اندر نی صورت بدمد
کی برنجد ز بریدن قلم بالیده		گر بداند که حریف لب کی خواهد شد
فرق این بس که تویی فرق مرا خاریده		گر بپرسند چه فرق است میان تو و غیر
لب عشاق جهان خاک تو را لیسیده		جرعه‌ای کن فیکون بر سر آن خاک بریخت
بر دم باد بهاری نرسد پوسیده		شمس تبریز تو را عشق شناسد نه خرد

که می از جام و سر از پای ندانیم همه		بده آن باده جانی که چنانیم همه
روح مطلق شده و تابش جانیم همه		همه سرسبزتر از سوسن و از شاخ گلیم
که برون رفته از این دور زمانیم همه		همه دربند هوااند و هوا بنده ماست
همه دکان بفروشیم که کانیم همه		همچو سرنا بخروشیم به شکر لب یار
که به صورت مثل کون و مکانیم همه		تاب مشرق تن ما را مثل سایه بخورد
ما حریف چمن و لاله ستانیم همه		زعفران رخ ما از حذر چشم بد است
که جز از دست و کفت می‌نستانیم همه		مصحف آریم و به ساقی همه سوگند خوریم
هر کی آن دارد دریافت که آنیم همه		هر کی جان دارد از گلشن جان بوی برد
که سبک دل شده زان رطل گرانیم همه		دل ما چون دل مرغ است ز اندیشه برون
که کمربخشتر از بخت جوانیم همه		ملکان تاج زر از عشق ره ما بدهند
ز آنک در پیش روی تیر و سنانیم همه		جان ما را به صف اول پیکار طلب
ز آنک چون نور سحر پرده درانیم همه		در پس پرده ظلمات بشر ننشینیم
گرگ بودیم کنون شهره شبانیم همه		شام بودیم ز خورشید جهان صبح شدیم
سوی او با دل و جان همچو روانیم همه		شمس تبریز چو بنمود رخ جان آرای

توبه کردن از گناه آمد گناه		پیش جوش عفو بی‌حد تو شاه
گمرهی گشته‌ست فاضلتر ز راه		بس که گمره را کنی بس جست و جو
راه گفتن بسته شد مانده‌ست آه		منطقم را کرد ویران وصف تو
چون علی اه می‌کنم در قعر چاه		آه دردت را ندارم محرمی
نی بنالد راز من گردد تباه		چه بجوشد نی بروید از لبش
زان شکر ما را و نی را عذر خواه		بس کن ای نی ز آنک ما نامحرمیم

روح بین با خاکدان آمیخته		عشق بین با عاشقان آمیخته
بنگر آخر این و آن آمیخته		چند بینی این و آن و نیک و بد
بی‌نشان بین با نشان آمیخته		چند گویی بی‌نشان و بانشان
آن جهان بین وین جهان آمیخته		چند گویی این جهان و آن جهان
شاه بین با ترجمان آمیخته		دل چو شاه آمد زبان چون ترجمان
این زمین با آسمان آمیخته		اندرآمیزید زیرا بهر ماست
دشمنان چون دوستان آمیخته		آب و آتش بین و خاک و باد را
از نهیب قهرمان آمیخته		گرگ و میش و شیر و آهو چار ضد
خار و گل در گلستان آمیخته		آن چنان شاهی نگر کز لطف او
آب چندین ناودان آمیخته		آن چنان ابری نگر کز فیض او
نوبهار و مهرگان آمیخته		اتحاد اندر اثر بین و بدان
همچو تیرند و کمان آمیخته		گر چه کژبازند و ضدانند لیک
قند و پند اندر دهان آمیخته		قند خا خاموش باش و حیف دان
کس نباشد آن چنان آمیخته		شمس تبریزی همی‌روید ز دل

حبه زر را تو کان پنداشته		ای بخاری را تو جان پنداشته
وی زمین را آسمان پنداشته		ای فرورفته چو قارون در زمین
لعبتان را مردمان پنداشته		ای بدیده لعبتان دیو را
ای تو خود را در میان پنداشته		ای کرانه رفته عشق از ننگ تو
دود را نور عیان پنداشته		ای گرفته چشمت آب از دود کفر
عاشقان را همچنان پنداشته		ای ز شهوت در پلیدی همچو کرم
ای نشان را بی‌نشان پنداشته		مستی شهوت نشان لعنت است
وی خدا را بی‌زبان پنداشته		ای تو گندیده میان حرف و صوت
ای تو مه را هم نهان پنداشته		ماهتابش می‌زند بر کوریت
ای تو هجو دیگران پنداشته		هر چه گفتم خویشتن را گفته‌ام

کشتگانت شاد و خندان آمده		عشق تو از بس کشش جان آمده
شکری دیگر به دندان آمده		جان شکرخای است لیکن از توش
باز خوش بر دست سلطان آمده		دوش دیدم صورت دل را چنانک
پر پرخون سوی جانان آمده		صید کرده جان هر مشتاق را
یک جوی زر جانب کان آمده		جمله جان‌ها سوی تو آید بود
ای تو از عشاق و رندان آمده		گفتمش از عاشقان این خون ز چیست
عشق را خون است برهان آمده		گفت خون باشد زبان عاشقی
راست گویم نور یزدان آمده		بوی مشک و بوی ریحان لطف ماست
لحظه لحظه گنج درمان آمده		درد درد شمس تبریزی مرا

ز آنک برزد بوی جان از سلسله		جسته‌اند دیوانگان از سلسله
الامان و الامان از سلسله		نعره‌ها از عاشقان برخاسته
در زمین و آسمان از سلسله		جان مشتاقان نمی‌گنجد همی
جان مجنون ارمغان از سلسله		پیش لیلی می‌برم من هر دمی
هوش ما را تو مران از سلسله		حلقه‌های عشق تو در گوش ماست
فتنه را هم می‌نشان از سلسله		فتنه بین کز سلسله انگیختی
گر چه جان شد بی‌نشان از سلسله		صد نشان بر پای جان از بند توست
گر چه کردم من بیان از سلسله		شمس تبریزی مرادم زلف توست

ز آفتابی اختران را شب شده		روز ما را دیگران را شب شده
تیر جست و مر کمان را شب شده		تیر دولت‌های ما پیروز شد
کافرستان گمان را شب شده		روز خندان در رخ عین الیقین
بی‌امان خواهی امان را شب شده		برپریده مرغ ایمانت کنون
روز نقد توست کان را شب شده		هر دمی روز است اندر کان جان
عاقل رسم و نشان را شب شده		عاشقان را روزهای بی‌نشان

تا در میان نیفتد سودای کبر و کینه		قرابه باز دانا هش دار آبگینه
مجروح و خسته گردد این خود بود کمینه		چون شیشه بشکنی جان بسیار پای یاران
بر موزه محبت افتد هزار پینه		وآنگه که مرهم آری سر را به عذر خاری
مگذار ناخوشی را گرد سرای سینه		بفزا شراب و خوش شو بیرون ز پنج و شش شو
از دست حق رسیده بی‌واسطه قنینه		نی زان شراب خاکی بل کز جهان پاکی
در رزمگاه محنت که آن نه و که این نه		در بزمگاه وحدت یابی هر آنچ خواهی
نو نو طرب فزاید بی‌کهنه‌های دینه		جانی که غم فزودی از شمس حق تبریز

با آن جمال و خوبی آخر چه جای توبه		پیغام زاهدان را کآمد بلای توبه
چون هست عاشقان را کاری ورای توبه		هم زهد برشکسته هم توبه توبه کرده
چون شمع سر بریدی بشکن تو پای توبه		چون از جهان رمیدی در نور جان رسیدی
ترک خطا چو آمد ای بس خطای توبه		شرط است بی‌قراری با آهوی تتاری
یک تیر غمزه او صد خونبهای توبه		در صید چون درآید بس جان که او رباید
گرد غبار اسبش صد توتیای توبه		چون هر سحر خیالش بر عاشقان بتازد
و آن چشم پرخمارش داده سزای توبه		از باده لب او مخمور گشته جان‌ها
حسنت خراب کرده بام و سرای توبه		تا باغ عاشقان را سرسبز و تازه کردی
روزی که ره نماید ای وای وای توبه		ای توبه برگشاده بی‌شمس حق تبریز

خود را سپس کشیده پیشان من گرفته		این جا کسی است پنهان دامان من گرفته
باغی به من نموده ایوان من گرفته		این جا کسی است پنهان چون جان و خوشتر از جان
اما فروغ رویش ارکان من گرفته		این جا کسی است پنهان همچون خیال در دل
شیرین شکرفروشی دکان من گرفته		این جا کسی است پنهان مانند قند در نی
سوداگری است موزون میزان من گرفته		جادو و چشم بندی چشم کسش نبیند
من خوی او گرفته او آن من گرفته		چون گلشکر من و او در همدگر سرشته
بنگر خیال خوبش مژگان من گرفته		در چشم من نیاید خوبان جمله عالم
تا درد عشق دیدم درمان من گرفته		من خسته گرد عالم درمان ز کس ندیدم
گر گرد درد گردی فرمان من گرفته		تو نیز دل کبابی درمان ز درد یابی
زین بحر سر برآری مرجان من گرفته		در بحر ناامیدی از خود طمع بریدی
تا شرق و غرب بینی سلطان من گرفته		بشکن طلسم صورت بگشای چشم سیرت
پیمانه جام کرده پیمان من گرفته		ساقی غیب بینی پیدا سلام کرده
از گریه عالمی بین طوفان من گرفته		من دامنش کشیده کای نوح روح دیده
تو یار غار وآنگه یاران من گرفته		تو تاج ما وآنگه سرهای ما شکسته
عشاق روح گشته ریحان من گرفته		گوید ز گریه بگذر زان سوی گریه بنگر
مستان و می‌پرستان میدان من گرفته		یاران دل شکسته بر صدر دل نشسته
نی چون سگان عوعو کهدان من گرفته		همچو سگان تازی می‌کن شکار خامش
اشراق نور رویش کیهان من گرفته		تبریز شمس دین را بر چرخ جان ببینی

بر تخت شه کی باشد جز شاه و شاه زاده		در خانه دل ای جان آن کیست ایستاده
مخمور می چه خواهد جز نقل و جام و باده		کرده به دست اشارت کز من بگو چه خواهی
در خلوت هوالحق بزم ابد نهاده		نقلی ز دل معلق جامی ز نور مطلق
هش دار تا نیفتی ای مرد نرم و ساده		ای بس دغل فروشان در بزم باده نوشان
چون غنچه چشم بسته چون گل دهان گشاده		در حلقه قلاشی زنهار تا نباشی
ای مردمان کی دیده است جزوی ز کل زیاده		چون آینه است عالم نقش کمال عشق است
دلبر چو گل سوار است باقی همه پیاده		چون سبزه شو پیاده زیرا در این گلستان
هم جمله عقل گشته هم عقل باده داده		هم تیغ و هم کشنده هم کشته هم کشنده
دست عطاش دایم در گردنم قلاده		آن شه صلاح دین است کو پایدار بادا

فردا از او ببینی صد حور رو گشاده		آن آتشی که داری در عشق صاف و ساده
یک عالمی صنم بین از ساده ای بزاده		بنگر به شهوت خود ساده‌ست و صاف بی‌رنگ
شش خانه‌های او بین از شهد پر نهاده		زنبور شهد جانت هر چند ناپدید است
در خان خود تو بنگر از نه فلک زیاده		اندازه تن تو خود سه گز است و کمتر
برگیر کاه گل را از روی خنب باده		تا چند کاسه لیسی این کوزه بر زمین زن
آتش رخی برآید از زیر این سجاده		سجاده آتشین کن تا سجده صاف گردد
اندر رکاب آن شه خورشید و مه پیاده		آید سوارگشته بر عشق شمس تبریز

دروازه بلا را بر عشق باز کرده		بازآمد آن مغنی با چنگ سازکرده
دکان شکران را یک یک فراز کرده		بازار یوسفان را از حسن برشکسته
و آن گاهشان ز معنی بس سرفراز کرده		شمشیر درنهاده سرهای سروران را
و آن گاه بر جنازه هر یک نماز کرده		خود کشته عاشقان را در خونشان نشسته
ای ما برون حلقه گردن دراز کرده		آن حلقه‌های زلفت حلق که راست روزی
کشتی جان ما را دریای راز کرده		از بس که نوح عشقت چون نوح نوحه دارد
وز نیم غمزه ترکی سیصد طراز کرده		ای یک ختن شکسته ای صد ختن نموده
کت بنده کمینم وآنگه تو ناز کرده		بخت ابد نهاده پای تو را به رخ بر
وز بهر ناز تو حق شکل نیاز کرده		ای خاک پای نازت سرهای نازنینان
گاهم چو زر بریده گاهم چو گاز کرده		ای زرگر حقایق ای شمس حق تبریز

دل رفته ما پی دل چون بی‌دلان دویده		ای کهربای عشقت دل را به خود کشیده
تا شحنه فراقت دستان دل بریده		دزدیده دل ز حسنت از عشق جامه واری
نی را ز ناله من در جان شکر دمیده		از بس شکر که جانم از مصر عشق خورده
هر لحظه باز جان‌ها تا عرش برپریده		در سایه‌های عشقت ای خوش همای عرشی
از آب عشق رسته وین آهوان چریده		ای شاد مرغزاری کان جاست ورد و نسرین
هر دیده خویشتن را در آینه بدیده		دیده ندیده خود را و اکنون ز آینه تو
گوش رباب جانی برتافته شنیده		سرنای دولت تو ای شمس حق تبریز

جویان و پای کوبان از آسمان رسیده		برجه ز خواب و بنگر صبحی دگر دمیده
آخر در این کشاکش کس نیست پاکشیده		ای جان چرا نشستی وقت می است و مستی
دستی قدح پرستی پرراوق گزیده		بهر رضای مستی برجه بکوب دستی
افیون شود مرا نان مخموری دو دیده		ما را مبین چو مستان هر چه خورم می است آن
آن دیده‌اش ندیده گوشیش ناشنیده		نگذاشت آن قیامت تا من کنم ریاضت
از قطره قطره او فردوس بردمیده		او آب زندگانی می‌داد رایگانی
زان سر چه دارد آن جان گفتار دم بریده		از دوست هر چه گفتم بیرون پوست گفتم
صد جای آسمان را تو دیدیی دریده		با این همه دهانم گر رشک او نبستی
کی داند آفرین را این جان آفریده		یخدان چه داند ای جان خورشید و تابشش را
مستی خراب گردد از خویش وارهیده		با این که می‌نداند چون جرعه‌ای ستاند
بیرون نجسته‌ای تو زین چرخه خمیده		تبریز تو چه دانی اسرار شمس دین را

آن دلبرم درآمد در کف یکی پیاله		از بس که مطرب دل از عشق کرد ناله
نو کرد عشق ما را باده هزارساله		افکند در سر من آنچ از سرم برآرد
نی نسیه را شناسم نی بر کسم حواله		می‌گشت دین و کیشم من مست وقت خویشم
بر جام می‌نبشتم این بیع را قباله		من باغ جان بدادم چرخشت را خریدم
کاین کاله بیش ارزد وآنگه چگونه کاله		ای سخره زمانه برهم بزن تو خانه
بینی که هر دو عالم گردد یکی نواله		بربند این دهان را بگشا دهان جان را
سرمست خد و خالش کی بنگرد به خاله		نپذیرد آن نواله جانت چو مست باشد
بگشای چشم و بنگر پران شده چو ژاله		جان‌های آسمانی سرمست شمس تبریز

برداشته ربابی می‌زد یکی ترانه		دیدم نگار خود را می‌گشت گرد خانه
مست و خراب و دلکش از باده مغانه		با زخمه چو آتش می‌زد ترانه خوش
مقصود باده بودش ساقی بدش بهانه		در پرده عراقی می‌زد به نام ساقی
از گوشه‌ای درآمد بنهاد در میانه		ساقی ماه رویی در دست او سبویی
در آب هیچ دیدی کآتش زند زبانه		پر کرد جام اول زان باده مشعل
آنگه بکرد سجده بوسید آستانه		بر کف نهاده آن را از بهر دلستان را
شد شعله‌ها از آن می بر روی او دوانه		بستد نگار از وی اندرکشید آن می
نی بود و نی بیاید چون من در این زمانه		می‌دید حسن خود را می‌گفت چشم بد را

بی‌دست و دل شدستم دستی بر این دلم نه		ای پاک از آب و از گل پایی در این گلم نه
از ره مرا برون بر در صدر منزلم نه		من آب تیره گشته در راه خیره گشته
شوریده زلف خود را بر کار مشکلم نه		کارم ز پیچ زلفت شوریده گشت و مشکل
سیلاب عشق خود را بر کار و حاصلم نه		هر حاصلی که دارم بی‌حاصلی است بی‌تو
زان آتشی که داری بر شمع قابلم نه		خواهی که گرد شمعم پروانه روح باشد
همچون گره زمانی بر زلف سلسلم نه		چون رشته تبم من با صد گره ز زلفت
سحری بکن حلالی در چاه بابلم نه		از چشم توست جانا پرسحر چاه بابل
تعویذ کن بلی را بر جان حاملم نه		گفتی الست زان دم حاصل شده‌ست جانم
گویی بیا و رخ را بر ماه کاملم نه		کی باشد آن زمانی کان ابر را برانی
اقبال وصل خود را بر جان مقبلم نه		ای شمس حق تبریز ار مقبل است جانم

وی جمله عاشقانت از تخت و تخته رسته		ای گرد عاشقانت از رشک تخته بسته
صد زین قدح کشیده چون عاقلان نشسته		صد مطرقه کشیده در یک قدح بکرده
من در هوا معلق و آن ریسمان گسسته		یک ریسمان فکندی بردیم بر بلندی
هم پوست بردریده هم استخوان شکسته		از آهوان چشمت ای بس که شیر عشقت
وز بامداد رویت دیدن زهی خجسته		دیدن به خواب در شب ماه تو را مبارک
بشکسته آبگینه صد دست و پا بخسته		ای بنده کمینت گشته چو آبگینه
زه گفتم و ز غیرت تیر از کمان بجسته		در حسن شمس تبریز دزدیده بنگریدم

زنده شود بجنبد هر جا که هست مرده		آن دم که دررباید باد از رخ تو پرده
ای رخت‌های خود را از رخت ما نورده		از جنگ سوی ساز آ وز ناز و خشم بازآ
آن جام کیقبادی تو داده ما بخورده		ای بخت و بامرادی کاندر صبوح شادی
صافت چگونه باشد چون جان فزاست درده		اندیشه کرد سیران در هجر و گشت سکران
چه جوش‌ها برآرد این عالم فسرده		تو آفتاب مایی از کوه اگر برآیی
خوش وعده‌ای نهاده ما روزها شمرده		ای دوش لب گشاده داد نبات داده
و از آفتاب و از مه رویت گرو ببرده		بر باده و بر افیون عشق تو برفزوده
دل را به خرده گیری سوزیش همچو خرده		ای شیر هر شکاری آخر روا نداری
گرد و دراز گشتن بر طمع نیم گرده		گر چه در این جهانم فتوی نداد جانم
صفراییم برآرم در شور خویش زرده		ای دوست چند گویی که از چه زردرویی
کاین را به تو سپردم ای دل به ما سپرده		کی رغم چشم بد را آری تو جعد خود را
ز آسیب این دو حالت جان می‌شود فشرده		نی با تو اتفاقم نی صبر در فراقم
گفتار ما ز دل‌ها زو می‌شود سترده		هم تو بگو که گفتت کالنقش فی الحجر شد

هم در تو می‌گدازم چون از توام فسرده		ای از تو من برسته ای هم توام بخورده
زیرا که می‌نگردد انگور نافشرده		گه در کفم فشاری گه زیر پا به هر غم
و آن گاه اندک اندک باز آن طرف ببرده		چون نور آفتابی بر خاک ما فکندی
در قرص آفتابی پاک از گناه و خرده		از روزن تن خود چون نور بازگردیم
و آن کو به روزن آید گوید فلان بمرده		آن کس که قرص بیند گوید که گشت زنده
در مغز اصل صافیم باقی بمانده درده		در جام رنج و شادی پوشیده اصل ما را
ای صد جگر کبابت تا چیست قدر گرده		ای اصل اصل دل‌ها ای شمس حق تبریز

دل ناز و باز کرده و دلدار آمده		گل را نگر ز لطف سوی خار آمده
دامن کشان ز عالم انوار آمده		مه را نگر برآمده مهمان شب شده
از بهر عذر گازر غمخوار آمده		خورشید را نگر که شهنشاه اختر است
اندر طواف نقطه چو پرگار آمده		منگر به نقطه خوار تو آن را نگر که دوست
اندر وثاق این دل بیمار آمده		آن دلبری که دل ز همه دلبران ربود
مانند مصطفاست به کفار آمده		این عشق همچو روح در این خاکدان غریب
آن نوبهار حسن به ایثار آمده		همچون بهار سوی درختان خشک ما
زو باغ زنده گشته و در کار آمده		پنهان بود بهار ولی در اثر نگر
با قد سرو و روی چو گلنار آمده		جان را اگر نبینی در دلبران نگر
منصوروار شاد سوی دار آمده		گر عشق را نبینی در عاشقان نگر
آن چشمه ای که مایه دیدار آمده		در عین مرگ چشمه آب حیات دید
بنگر به شاخ و برگ به اقرار آمده		آمد بهار عشق به بستان جان درآ
آن مردگان باغ دگربار آمده		اقرار می‌کنند که حشر و قیامت است
چون بی‌خبر مباش به اخبار آمده		ای دل ز خود چو باخبری رو خموش کن

زین پس مدار خرمن ما را بسوخته		ای صد هزار خرمن‌ها را بسوخته
برقی بجسته ز آهن و خارا بسوخته		از عشق سنگ خارا بر آهنی زده
هم سر به جوش آمده هم پا بسوخته		از سر قدم بساختم ای آفتاب حسن
هم پرده‌اش دریده و سرنا بسوخته		سرنای این دلم ز تو بنواخت پرده‌ای
تا روز حشر بینی سرما بسوخته		در اصل زمهریر گر افتد ز آتشت
هر جان که گوش داشته برجا بسوخته		از عالم نه جای ندا کرد عشق تو
جان را کشیده پیش و به عمدا بسوخته		ای لطف سوزشی که شرار جمال تو
صفرای عشق او می حمرا بسوخته		آن روی سرخ را می احمر دمی بدید
سودای تو برآید و صفرا بسوخته		آن خد احمر ار بنمایی دمی دگر
از جعد طره تو مطرا بسوخته		طبعی که لاف زلف مطرا همی‌زدی
در وا نگشت ماندم دروا بسوخته		در وا شدم به جستن تو جانب فلک
راه دراز هجر ز پهنا بسوخته		کی بینم از شعاع وصال تو آتشی
شعر تر و قصیده غرا بسوخته		من چون سپند رقص کنان اندر او شده
بازار و نقد و ناقد و کالا بسوخته		اندرفتاده برق به دکان عاشقان
ز اکسیر مس‌ها را استا بسوخته		زر گشته مس جسم ز اکسیر جان چنانک
زنار پیر راهب ترسا بسوخته		ایمان و مؤمنان همه حیران شده ز عشق
ابری که پرده گشت ز بالا بسوخته		برقی ز شمس دین و ز تبریز آمده

وز غم فردا و دی هیچ به یادم مده		باده بده ساقیا عشوه و بادم مده
گر نگشایم گره هیچ گشادم مده		باده از آن خم مه پر کن و پیشم بنه
باده نخواهم دگر مست فتادم مده		چون گذرد می ز سر گویم ای خوش پسر
گر نه که بنده توام باده شادم مده		چاکر خنده توام کشته زنده توام
گر نه که بهر توام هیچ مرادم مده		فتنه به شهر توام کشته قهر توام
ور ز برای تو جان صدقه ندادم مده		صدقه از آن لعل کان بخش بر این پرزیان
بر سر هر خاک سر گر ننهادم مده		از سر کین درگذر بوسه ده ای لب شکر
صد ره از صدق و داد گر بنزادم مده		هر که دوم بار زاد عشق بدو داد داد
گر نشکستم تمام هیچ تو دادم مده		شمس حق نیک نام شد تبریزت مقام

ز آنک بدادی نخست هیچ جز آنم مده		ساقی جان غیر آن رطل گرانم مده
جان بهارم ز تو رسم خزانم مده		شهره نگارم ز تو عیش و قرارم ز تو
باش مرا ای یکی هر دو جهانم مده		جان چو تویی بی‌شکی پیش تو جان جانکی
جان رهی باش تو جان و روانم مده		پردگی و فاش تو آفت او باش تو
چون که چنینم درآ جز که چنانم مده		دوش بدادی مرا از کف خود باده را
هیچ ندانم دگر ز آنک ندانم مده		غیر شرابی چو زر ای صنم سیمبر
هر کی بپرسد ز من هیچ نشانم مده		نیست شدم در چمن قفل بر آن در بزن
بی‌تو اگر زنده‌ام جز به سگانم مده		شیر پراکنده‌ام زخم تو را بنده‌ام
بی‌همگان خوشترم با همگانم مده		زان مه چون اخترم زان گل تازه و ترم
پر شده از تو دهان زخم زبانم مده		خسرو تبریزیان شمس حق روحیان

تا چه زند زهره از آینه و جندره		ای مه و ای آفتاب پیش رخت مسخره
ریخته گلگونه‌اش یاوه شده قنجره		پیش تو افتاده ماه بر ره سودای عشق
گوش و دل عاشقان بر سر این پنجره		پنجره‌ای شد سماع سوی گلستان تو
رو که حجابی خوش است هیچ مگو ای سره		آه که این پنجره هست حجابی عظیم
لب همه دندان شده‌ست بر مثل دستره		از شکرینی که هست بهر بخاییدنش
گفتم خواجه حکیم چیست در این خنبره		دست دل خویش را دیدم در خمره‌ای
با همه دولاب جان می نخرد یک تره		گفت شراب کسی کو همگی چرخ را
بر سر میدان او جان خر باتوبره		کره گردون تند پیشش پالانیی
نصرت بر میمنه دولت بر میسره		ای شه فارغ از آن باشد در لشکرت
هین که رسید آفتاب جانب برج بره		ای که ز تبریز تو عید جهان شمس دین

بی‌قدمی رقص بین بی‌دهنی قهقهه		ای همه منزل شده از تو ره بی‌رهه
قامت سروی گرفت کودکک یک مهه		از سر پستان عشق چونک دمی شیر یافت
گر چه زنخ زد بسی کوردلی ابلهه		روی ببینید روی بهر خدا عاشقان
بودم با یوسفی هم نمک و هم چهه		والله کو یوسف است بشنو از من از آنک
عرش پر از نعره‌هاست فرش پر از وه وهه		چونک نماید جمال گوش سوی غیب دار
هیچ نپرد کمان گر بشود ده زهه		عاشق باشد کمان خاص بتی همچو تیر
طعنه زند بر چله سخره کند بر دهه		آنک ز تبریز دید یک نظر شمس دین

ز دیده مست شدی یا ز ذوق نادیده		ایا دلی چو صبا ذوق صبح‌ها دیده
کمر ببسته و در کوه کهربا دیده		گهی به بحر تحیر گهی به دامن کوه
برون ز چرخ و زمین رفته صد سما دیده		ورای دیده و دل صد دریچه بگشاده
ز لذت نظرش رست در قفا دیده		چو جوششی و بخاری فتاد در دریا
عجب عجب که همه بحر گشت یا دیده		چو موج موج درآمیخت چشم با دریا
چنین بود نظر پاک کبریادیده		به پیش دیده دو عالم چو دانه پیش خروس
صفات طالب و مطلوب را جدا دیده		نه طالب است و نه مطلوب آن که در توحید
ز لا کی رست بگو عاشق بلادیده		اله را کی شناسد کسی که رست ز لا
هزار بار من این جبه را قبا دیده		رموز لیس و فی جبتی بدانسته
تویی حیات من ای دیده خدادیده		دهان گشاد ضمیر و صلاح دین را گفت

که زد بر اوج قدم لا اله الا الله		زهی لواء و علم لا اله الا الله
ز بحر هست و عدم لا اله الا الله		چگونه گرد برآورد شاه موسی وار
به پیش او به قدم لا اله الا الله		ستاده‌اند صفات صفا ز خجلت او
زهی خوشی ستم لا اله الا الله		یکی ستم ز وی از صد هزار عدل به است
هزار باغ ارم لا اله الا الله		ز هر طرف که نظر کرد می برویاند
ز موج لطف و کرم لا اله الا الله		ز بحر غم به کناری رسم عجب روزی
که ببینیش تو به غم لا اله الا الله		ندارد از شه من هیچ بوی جان آن کس
زهی دریغ و ندم لا اله الا الله		چو دیده کحل نپذرفت از شه تبریز
هزار بانگ نعم لا اله الا الله		برآید از دل و از جان الست شه شنود
زهی شفای سقم لا اله الا الله		بهشت لطف و بلندی خدیو شمس الدین
در آن حریم حرم لا اله الا الله		دلم طواف به تبریز می‌کند محرم
بگوید او که منم لا اله الا الله		زهی خوشی که بگویم که کیست هان بر در

ز ذره ذره شنو لا اله الا الله		چو آفتاب برآمد ز قعر آب سیاه
ز آفتاب ربودند خود قبا و کلاه		چه جای ذره که چون آفتاب جان آمد
صد آفتاب چو یوسف فروشود در چاه		ز آب و گل چو برآمد مه دل آدم وار
خبر ببر بر موران ز دشت و خرمنگاه		سری ز خاک برآور که کم ز مور نه‌ای
که او ز سنبل سرسبز ما نبود آگاه		از آن به دانه پوسیده مور قانع شد
چرا ز گور نسازی به سوی صحرا راه		بگو به مور بهار است و دست و پا داری
مرا مگیر خدا زین مثال‌های تباه		چه جای مور سلیمان درید جامه شوق
اگر چه جامه دراز است هست قد کوتاه		ولی به قد خریدار می‌برند قبا
قبا که پیش درازیش بسکلد زه ماه		بیار قد درازی که تا فروبریم
جدا شود حق و باطل چنانک دانه ز کاه		خموش کردم از این پس که از خموشی من

که از خوی تو پر از مشک گشت گرمابه		که بوده است تو را دوش یار و همخوابه
پریت خوانده به حمام و کرده‌ات لابه		چو شانه سنگ ز عشق تو شاخ شاخ شده‌ست
دلیل و آلت تهلیل همچو سبابه		چو شانه زلف تو را دید شد هر انگشتش
که جمله قبه زجاجی شده‌ست چون تابه		ز نور روی تو پر گشت خلوت حمام
که هر کی نسبت تو یافت گشت نسابه		خمش که گل مثل آب از تو یافت صفا

که شرم بادت از آن زلف‌های آشفته		مقام خلوت و یار و سماع و تو خفته
شب دراز و تب و رازهای ناگفته		از این سپس منم و شب روی و حلقه یار
که لطف‌های بتان در شب است بنهفته		برون پرده درند آن بتان و سوزانند
به سوی طاق و رواقش مرو به شب جفته		به خواب کن همه را طاق شو از این جفتان
به قعر بحر بود درهای ناسفته		بدانک خلوت شب بر مثال دریایی است
که باشدت عوض حج‌های پذرفته		رخ چو کعبه نما شاه شمس تبریزی

زهی مبارک و زیبا به فال در دیده		دلم چو دیده و تو چون خیال در دیده
چگونه باشد یا رب وصال در دیده		به بوی وصل دو دیده خراب و مست شده‌ست
چه زهره دارد گرگ و شکال در دیده		چو دیده بیشه آن شیرمست من باشد
ز فر دولت آن خوش خصال در دیده		دو دیده را بگشا نور ذوالجلال ببین
گشاد هدهد جان پر و بال در دیده		چو چتر و سنجق آن رشک صد سلیمان دید
چه شعله‌هاست ز نور جلال در دیده		چو آفتاب جمالش بدیده‌ها درتافت
عقول هیچ ندارد مجال در دیده		چو عقل عقل قنق شد درون خرگه جسم
چه باده‌هاست از او مال مال در دیده		دو دیده مست شد از جان صدر شمس الدین

به من نگر تو بدان چشم‌های مستانه		چو مست روی توام ای حکیم فرزانه
که جنس همدگر افتاد مست و دیوانه		ز چشم مست تو پیچد دلم که دیوانه است
که آفتاب نظر خوش کند به ویرانه		دل خراب مرا بین خوشی به من بنگر
درخت‌های عجب سر کند ز یک دانه		بکن نظر که بدان یک نظر که درنگری
که می‌زند عجمی تیرهای ترکانه		دو چشم تو عجمی ترک و مست و خون ریزند
که می‌دود حسنک پابرهنه در خانه		مرا و خانه دل را چنان به یغما برد
هزار خانه چو صحرا کنیم مردانه		به باغ روی تو آییم و خانه برشکنیم
که فارغ است سر زلف حور از شانه		صلاح دین تو چو ماهی و فارغی زین شرح

عجبتر این که بتش پیش او است بنشسته		عجب دلی که به عشق بت است پیوسته
مدو به هر طرف ای دل تو نیز آهسته		بمال چشم دلا بهترک از این بنگر
نه گوهر تو به جیب تو است پیوسته		دو کف به سوی دعا سوی بحر می‌رانی
که او لطیف و سبک روح گشت و برجسته		خنک کسی که ورا دست گرد جیب بود
از آن طلب چو به خود وانگشت شد خسته		اگر چه هر طرفی بازگشت در طلبش
ببین دلا تو ز خاری هزار گلدسته		میان گلبن دل جان بخسته از خاری
هزار سنجق هستی ببین تو بشکسته		میان دل چو برآید غبار و طبل و علم
ببین ز خویش و هزاران چو خویش وارسته		بیا به شهر عدم درنگر در آن مستان
و زین بساط فنا هر دو دست خود شسته		نهاده هر دو قدم شاد در سرای بقا

مخور تو بیش که ضایع کنی سراپرده		ز لقمه‌ای که بشد دیده تو را پرده
ضمیر را سبل است آن و دیده را پرده		حیات خویش در آن لقمه گر چه پنداری
که چشم جان را گشته است این چرا پرده		چرا مکن تو در این جا مگو چرا نکنم
عروس پرده نموده‌ست مر تو را پرده		طلسم تن که ز هر زهر شهد بنموده‌ست
خیال‌هاست شده بر در صفا پرده		چو لقمه را ببریدی خیال پیش آید
ز عقل نعره برآید که جان فزا پرده		خیال طبع به روی خیال روح آید
هلا که تا نکند مر تو را جدا پرده		دلا جدا شو از این پرده‌های گوناگون

بدیده گریه ما را بدین بخندیده		تو دیده گشته و ما را بکرده نادیده
بکن که هر چه کنی هست بس پسندیده		بخند جان و جهان چون مقام خنده تو راست
گل از جمال رخ توست جامه بدریده		ز درد و حسرت تو جان لاله‌ها سیه است
و آنگهان ز میانشان تو بوده بگزیده		ز خلق عالم جان‌های پاک بگزیدند
به گرد گرد درخت من است پیچیده		بدانک عشق نبات و درخت او خشک است
چو زرد گشت رخم شد چو زر بنازیده		چو خشک گشت درختم بسی بلندی یافت
قمارخانه درون جمله را ببازیده		خزینه‌های جواهر که این دلم را بود
خمار نرگس مخمور تو نسازیده		هزار ساغر هستی شکسته این دل من
مدد مدد تو چنین آتشی فروزیده		ز خام و پخته تهی گشت جان من باری
بهانه بر نی و مطرب ز غم خروشیده		مرا چو نی بنوازید شمس تبریزی

برو که هست ز گاوان حیات گوساله		برو برو که به بز لایق است بزغاله
خر جوان و خر پیر و خر دو یک ساله		برو برو که خران گله گله جمع شدند
که خر کند به علف زار و ماده خر ناله		ز ناله تو مرا بوی خر همی‌آید
گلوله‌های پلیدی برای جلاله		دماغ پاک بباید برای مشک و عبیر
زهی زمان و زهی حالت و زهی حاله		در آن زمان که خران بول خر به بو گیرند
به صد هزار حیل می‌رسند خیاله		میا میا که به میدان دل خران نرسند
عروس را تو قیاسی بکن ز دلاله		دلاله کیست بلیس این عروس دنیا را
که او ز اشارت ابرو رسد به دنباله		خموش باش سخن شرط نیست طالب را

چو او نقاب گشاید فنا شود زهره		خلاصه دو جهان است آن پری چهره
به پیش سلطنت او که را بود زهره		چو بر براق معانی کنون سوار شود
به طاس چرخ چو آن شه درافکند مهره		ستارگان سماوات جمله مات شوند
فرشتگان مقرب برند از او بهره		چو روح قدس ببیند ورا سجود کند
که هفت بحر بود پیش او یکی قطره		همای عرش خداوند شمس تبریزی

اشتر می‌ران فی ستر الله		ای جان ای جان فی ستر الله
پیش سلطان فی ستر الله		جام آتش درکش درکش
اندر میدان فی ستر الله		ساغر تا لب می‌خور تا شب
پنهان پنهان فی ستر الله		چشمش را بین خشمش را بین
آمد مهمان فی ستر الله		یاری شنگی پروین رنگی
آسان آسان فی ستر الله		دیدم مستش خستم دستش
پنگان پنگان فی ستر الله		ساقی برجه باده درده

خوش بود مرغ جان بپریده		خوش بود فرش تن نور دیده
جان دیده رسیده در دیده		جان نادیده خسیس شده
چون کلوخ از برنج بگزیده		جان زرین و جان سنگین را
نقد در کاغذ است پیچیده		سر کاغذ گشاده دست اجل
پشت و پهلوش را تو لیسیده		خمره پرعسل سرش بسته
دیده نبود چنانک بشنیده		خمره را بر زمین زن و بشکن
که ز نامش فلک بلرزیده		شمس تبریز بشکند خم را

صنم خوش عذار پوشیده		آمد آمد نگار پوشیده
باغ را نوبهار پوشیده		داد از گلستان حسن و جمال
رسته شد سبزه زار پوشیده		در زمین دل همه عشاق
هر طرف گرمدار پوشیده		آن دم پرده سوز گرمش را
خونشان در تغار پوشیده		همگنان اشک و خون روان کرده
همچو مشک تتار پوشیده		بوی آن خون همی‌رسد به دماغ
سوی آن یار غار پوشیده		تا از آن بو برند مشتاقان
بوسه‌ای یا کنار پوشیده		شمس تبریز صدقه جانت

تا به شب تا به شب همین پرده		مطرب جان‌های دل برده
بر سر باده باده‌ای خورده		جان‌هایی که مست و مخمورند
خرقه آب و گل گرو کرده		در خرابات مفردان رفته

جنگ و جفا را نفسی پست نه		رخ نفسی بر رخ این مست نه
باده چون زر تو بر این دست نه		سیم اگر نیست به دست آورم
دست کرم بر دل پابست نه		ای تو گشاده در هفت آسمان
نیستیم را تو لقب هست نه		پیشکشم نیست به جز نیستی
مرهم جان بر سر اشکست نه		هم شکننده تو هم اشکسته بند
مهر بر این چاکر پیوست نه		مهر بر آن شکر و پسته منه
صید مکن پای در این شست نه		گفته امت ای دل پنجاه بار

لست تقول اننی ارحم من سبیته		یا رشا فدیته من زمن رایته
محتجب بصده عنی اذا اتیته		محرقنی برده کفی اذا دعوته
آه الیس مهجتی مسکنه و بیته		آه الیس ناظری مختلف لطیفه
وشت علی العیون من کثره ما سقیته		قد زرع الفراق فی خدی بذر زعفر
سهمک ظل من دمی یکتب قد کفیته		قوسک حیث ما رمی السهم اصاب مقلتی

افلح فی هوائه اصلح فیه شأنه		هل طربا لعاشق وافقه زمانه
ثم اتاه لیله من قمر امانه		هدده فراقه من غمرات یومه
قال له حبیبه صرت انا ضمانه		قال لبدره لقد احرق فیک باطنی
حان وفاتنا و لا یمکننا بیانه		لا کقتول عاشق یقتلنا بشارق
اطیب کل طیب ظل لنا مکانه		اعظم کل شهوه هان لدی وصاله
ان قمر ینوبه او شجر وبانه		قد کفر الذی اتی من مثل لوجهه
افضل من عیوننا کان لنا عیانه		اکرم من نفوسنا طیف خیال وجهه
احرق من شراره یومئذ لسانه		رب لسان قائل یلفظ نار خده
نوره بناطق اصبح ترجمانه		احرقه شراره ثم اتی نهاره

سکن الفؤاد بعشقه و وداده		طوبی لمن آواه سر فؤاده
شبه المسیح و صدره کمهاده		نفس الکریم کمریم و فؤاده
شرح الصدور کرامه لعباده		اذن الفؤاد لکی یبوح بسره
قهر النفوس سیاسه لجهاده		رحم القلوب بفتح‌ها و فتوح‌ها
فرح السعید تانسا بعتاده		کشف الغطاء و لا انتظار و لا نسا
و العرش یخضع حالهم بعماده		عشقوا لرأیه ربهم و تعلقوا
و الحق ارشدهم بحسن رشاده		و صلوا الی نظر الحبیب بفضله
و الحق عاشقهم علی افراده		القوم معشوقون فی اوصافهم
کیف العقول به معشقیه فناده		حار العقول به عاشقیه تحیرا
بالعقل فی هذا و خف لکیاده		لا تنکرن و لا تکن متصرفا
و الود بالجبار من اعقاده		فالامر اعظم من تصرف حکمنا
یعطی و یمنع ما یشا بمراده		ملک البصیره من ممالک شیخنا
لا تشمتوا بصدوده و بعاده		ما غاب من قلبی شعاشع خده
ما غاب حر الشمس من عباده		شمس المصیف اذا نی بغروبه
ما اکرم المولی بکثر رماده		تبریز جل به شمس دین سیدی

الی کم تشد فم الخابیه		فدیتتک یا ستی الناسیه
تذکرنی صفوه ناسیه		الا فاملئی منه لی کاسه
و تأتی باخت لها آبیه		فما کاسه منه الا نجی

ور عقل از او آگه بدی از چشم جیحون آمدی		گر باغ از او واقف بدی از شاخ تر خون آمدی
ذره به ذره در هوا لیلی و مجنون آمدی		گر سر برون کردی مهش روزی ز قرص آفتاب
هر گوشه ویرانه‌ای صد گنج قارون آمدی		ور گنج‌های لعل او یک گوشه بر پستی زدی
هر دست و رو ناشسته‌ای چون شیخ ذاالنون آمدی		نقشی که بر دل می‌زند بر دیده گر پیدا شدی
چون چشم و دل این جسم و تن بر سقف گردون آمدی		ور سحر آن کس نیستی کو چشم بندی می‌کند
ارزان بدی گر زین نظر معشوق بیرون آمدی		ای خواجه نظاره گر تا چند باشد این نظر
دو کون اگر مهمان شدی این لوت افزون آمدی		مهمان نو آمد ولی این لوت عالم را بس است

گویی سلیمان بر سپه عرضه نمود انگشتری		فصل بهاران شد ببین بستان پر از حور و پری
چون تو مسلمانان خوش بیرون شده از کافری		رومی رخان ماه وش زاییده از خاک حبش
و آن نرگس خمار بین و آن غنچه‌های احمری		گلزار بین گلزار بین در آب نقش یار بین
آویزها و حلقه‌ها بی‌دستگاه زرگری		گلبرگ‌ها بر همدگر افتاده بین چون سیم و زر
وز رنگ در بی‌رنگ پر تا بوک آن جا ره بری		در جان بلبل گل نگر وز گل به عقل کل نگر
کاینک پس پرده است آن کو می‌کند صورتگری		گل عقل غارت می‌کند نسرین اشارت می‌کند
چون این گل بدرنگ را در رنگ‌ها می‌آوری		ای صلح داده جنگ را وی آب داده سنگ را
ور گل کند صد دلبری ای جان تو چیزی دیگری		گر شاخه‌ها دارد تری ور سرو دارد سروری
چه جای روح و عقل کل کز جان جان هم خوشتری		چه جای باغ و راغ و گل چه جای نقل و جام مل

ای آمده در چرخ تو خورشید و چرخ چنبری		ای در طواف ماه تو ماه و سپهر مشتری
ای ننگ من تا من منم من دیگرم تو دیگری		یا رب منم جویان تو یا خود تویی جویان من
چیزی دگر انگیخته نی آدمی و نی پری		ای ما و من آویخته وی خون هر دو ریخته
تا سر نباشد ز آنک سر کافر شود از دوسری		تا پا نباشد ز آنک پا ما را به خارستان برد
آن تیزرو این سست رو هین تیز رو تا نفسری		آبی میان جو روان آبی لب جو بسته یخ
تا تو ز سنگی وارهی پا درنهی در گوهری		خورشید گوید سنگ را زان تافتم بر سنگ تو
کاول فزایی بندگی و آخر نمایی مهتری		خورشید عشق لم یزل زان تافته‌ست اندر دلت
تا سرکه نفروشی دگر پیشه کنی حلواگری		خورشید گوید غوره را زان آمدم در مطبخت
تا بگسلی از جنس خود جز روی ما را ننگری		شه باز را گوید که من زان بسته‌ام دو چشم تو
جز بر خیالت نگذرم وز جان نمایم چاکری		گوید بلی فرمان برم جز در جمالت ننگرم
تا جمله رخت خویش را بفروشی و با ما خوری		گل باغ را گوید که من زان عرضه کردم رخت خود
تو کژ نشین و راست گو آن از چه باشد از خری		آن کس کز این جا زر برد با دلبری دیگر خورد
وین از خری باشد که تو عیسی دهی و خر خری		آن آدمی باشد که او خر بدهد و عیسی خرد
گوهر بود بهتر کند بهتر ز ماه و مشتری		عیسی مست را زر کند ور زر بود گوهر کند
گر یوسفی باشد تو را زین پیرهن بویی بری		نی مشتری بی‌نوا بل نور الله اشتری
ما را چو عیسی بی‌طلب در مهد آید سروری		ما را چو مریم بی‌سبب از شاخ خشک آید رطب
وین دولت منصور بین از داد حق بی‌داوری		بی‌باغ و رز انگور بین بی‌روز و بی‌شب نور بین
بر صورت گرمابه‌ای چون کودکان کمتر گری		از روی همچون آتشم حمام عالم گرم شد
دروازه موران شده آن چشم‌های عبهری		فردا ببینی روش را شد طعمه مار و موش را
اناالیه آمده کان سو نگر گر مبصری		مهتاب تا مه رانده دیوار تیره مانده
یا از زبان واصفان از صدق بنما باوری		یا جانب تبریز رو از شمس دین محفوظ شو

دانا و بینای رهی آن سو که دانی می‌روی		ای آن که بر اسب بقا از دیر فانی می‌روی
از تلخکامی می‌رهی در کامرانی می‌روی		بی‌همره جسم و عرض بی‌دام و دانه و بی‌غرض
نی روح حیوان زمین تو جان جانی می‌روی		نی همچو عقل دانه چین نی همچو نفس پر ز کین
از ره نشانی یافته در بی‌نشانی می‌روی		ای چون فلک دربافته‌ای همچو مه درتافته
از مدرسه اسمای او اندر معانی می‌روی		ای غرقه سودای او ای بیخود از صهبای او
تا کس نپندارد که تو بی‌ارمغانی می‌روی		ای خوی تو چون آب جو داده زمین را رنگ و بو
کز مستعینی می‌رهی در مستعانی می‌روی		کو سایه منصور حق تا فاش فرماید سبق
تو خود به تنهایی خود صد کاروانی می‌روی		شب کاروان‌ها زین جهان بر می‌رود تا آسمان
وی پادشاه شه نشان در پاسبانی می‌روی		ای آفتاب آن جهان در ذره‌ای چونی نهان
تا چشم پندارد که تو اندر مکانی می‌روی		ای بس طلسمات عجب بستی برون از روز و شب
وی عدل مطلق چند تو اندر خزانی می‌روی		ای لطف غیبی چند تو شکل بهاری می‌شوی
تا چند در رنگ بشر در گله بانی می‌روی		آخر برون آ زین صور چادر برون افکن ز سر
کی بینمت پنهان چو جان در بی‌زبانی می‌روی		ای ظاهر و پنهان چو جان وی چاکر و سلطان چو جان

که هر کجا مرده بود زنده کنم بی‌حیله‌ای		این عشق گردان کو به کو بر سر نهاده طبله‌ای
کو نرگدایی تا برد از خوان لطفم زله‌ای		خوان روانم از کرم زنده کنم مرده بدم
آگاه شو آخر ز من ای در کفم چون کیله‌ای		گاهی تو را در بر کنم گاهی ز زهرت پر کنم
دریای شیرینش کنم هر چند باشد قله‌ای		گر حبه‌ای آید به من صد کان پرزرش کنم
صد اطلس و اکسون نهم در پیش کرم پیله‌ای		از تو عدم وز من کرم وز تو رضا وز من قسم
هر لحظه درویش را قربت دهم بی‌چله‌ای		هر لحظه نومید را خرمن دهم بی‌کشتنی
اندیشه‌های خوش نهم اندر دماغ و کله‌ای		چشمه شکر جوشان کنم اندر دل تنگ نیی
بر جای اسب لاغری هر سو بیابی گله‌ای		می‌ران فرس در دین فقط ور اسب تو گردد سقط
جوشان ز حلوای رضا بر جمره چون پاتیله‌ای		خاموش باش و لا مگو جز آن که حق بخشد مجو
هر نقش در وی حور عین هر جامه از وی حله‌ای		تبریز شد خلد برین از عکس روی شمس دین

هر ذره از خورشید تو تابنده چون دردانه‌ای		ای رونق هر گلشنی وی روزن هر خانه‌ای
اصلاح هر مکاره‌ای مقصود هر افسانه‌ای		ای غوث هر بیچاره‌ای واگشت هر آواره‌ای
خواهم که یاران را دهی یک یاریی یارانه‌ای		ای حسرت سرو سهی ای رونق شاهنشهی
بی‌فیض شربت‌های تو عالم تهی پیمانه‌ای		در هر سری سودای تو در هر لبی هیهای تو
وی سلسله تقلیب تو زنجیر هر دیوانه‌ای		هر خسروی مسکین تو صید کمین شاهین تو
بهر حرس ماری بود بر گنج هر ویرانه‌ای		هر نور را ناری بود با هر گلی خاری بود
بر گرد گنجت مار نی نی زخم و نی دندانه‌ای		ای گلشنت را خار نی با نور پاکت نار نی
در شهر ما نگذاشتی یک عاقلی فرزانه‌ای		یک عشرتی افراشتی صد تخم فتنه کاشتی
شب تا سحرگه چنگ‌ها ماه تو را حنانه‌ای		اندیشه و فرهنگ‌ها دارد ز عشقت رنگ‌ها
در جعد تو آویخته اندیشه همچون شانه‌ای		عقل و جنون آمیخته صد نعل در ره ریخته
بیدار می‌بینم بسی لیک از پی دانگانه‌ای		ای چشم تو چون نرگسی شد خواب در چشمم خسی
تا روز بیدار و به هش بر گوشه دکانه‌ای		بقال با دوغ ترش جانش مراقب لب خمش
تا خشک نانه او شود مشتری ترنانه‌ای		چون روز گردد می‌دود از بهر کسب و بهر کد
ای شعله را پنداشته روزن تو چون پروانه‌ای		ای مزرعه بگذاشته در شوره گندم کاشته
ترکیب و تألیفت دهد با عقل کل جانانه‌ای		امروز تشریفت دهد تفهیم و تشریفت دهد
جان و دل اندربسته‌ای در دلبری فتانه‌ای		خامش که تو زین رسته‌ای زین دام‌ها برجسته‌ای

آتش زدی در جسم و جان روح مصور ساختی		ای آنک اندر باغ جان آلاجقی برساختی
صحن گلستان خاک بد فرشش ز گوهر ساختی		پای درختان بسته بد تو برگشادی پایشان
باز دل پژمرده را صد بال و صد پر ساختی		مرغ معماگوی را رسم سخن آموختی
الحق خدنگ مرگ را پاینده اسپر ساختی		ای عمر بی‌مرگی ز تو وی برگ بی‌برگی ز تو
بر دفتر جان بهر او پاکیزه مسطر ساختی		عاشق در این ره چون قلم کژمژ همی‌رفتش قدم
سرگین گاوی را چو تو در بحر عنبر ساختی		حیوان و گاوی را اگر مردم کنی نبود عجب
او را هم از اجزای او صد تیغ و لشکر ساختی		آن کو جهان گیری کند چون آفتاب از بهر تو
کز بهر خاکی چرخ را سقا و چاکر ساختی		در پیش آدم گر ملک سجده کند نبود عجب
وز راه دل تا آسمان معراج معبر ساختی		از اختران در سنگ و گل تأثیرها درریختی
یک خاک را کردی پدر یک خاک مادر ساختی		در خاک تیره خارشی انداختی از بهر زه
در گور تن از پنج حس بشکافتی در ساختی		از گور در جنت اگر درها گشایی قادری
و اندر دل آب منی صد گونه آذر ساختی		در آتش خشم پدر صد آب رحمت می‌نهی
زین چار خرقه روح را ای شاه چادر ساختی		از بلغم و صفرای ما وز خون و از سودای ما
کب حیاتم خواندمت تو خویشتن کر ساختی		روزی بیاید کاین سخن خصمی کند با مستمع
دستش بده پایش بده چون صورت سر ساختی		ای شمس تبریزی بگو شرح معانی مو به مو

بر قلب ماهان برزدی سنجق ز شاهان بستدی		از دار ملک لم یزل ای شاه سلطان آمدی
صد آفتاب و چرخ را چون ذره‌ها برهم زدی		ماه آمدی از لامکان ای اصل کارستان جان
عذری به جرم آموختی نیکی خجل شد از بدی		یک مشعله افروختی تا روز و شب را سوختی
ای زهره صد مشتری ای سر لطف ایزدی		از رشک پنهان ای پری در جان درآ تا دل بری
هم حسرت هر عابدی هم قبله هر معبدی		بخرام بخرام ای صنم زیرا تویی کاندر حرم
زلفی است مشکین طره‌اش یا طیلسان احمدی		نقشی است بی‌مثل آن رخش پرنور پاک خالقش
در دیده خاکش توتیا یا کحل نور سرمدی		چون شمس تبریزی رود چون سایه جان در پی رود

سنگین دلی لعلین لبی ایمان فزایی کافری		من دوش دیدم سر دل اندر جمال دلبری
از سیم و زر گوید کسی پیش چنان سیمین بری		از جان و دل گوید کسی پیش چنان جانانه‌ای
دربان شدی جان شهان گر عشق را بودی دری		لقمه شدی جمله جهان گر عشق را بودی دهان
ای مانده اندر آب و گل از عشق دلدل چون خری		من می‌شنیدم نام دل ای جان و دل از تو خجل
المستغاث ای مسلمین زین آفتی شور و شری		ای جان بیا گوهر بچین ای دل بیا خوبی ببین
سر کیست تا او سر نهد پیش چنان شه سروری		تن خود کی باشد تا بود فرش سواران غمش
چون یار من شیرین دمی چون لعل او حلواگری		نک نوبهار آمد کز او سرسبز گردد عالمی
هر دم بدو گوید دلم داری چو بنده چاکری		هر دم به من گوید رخش داری چو من زیبارخی
اما بهار من تویی من ننگرم در دیگری		آمد بهار ای دوستان خیزید سوی بوستان
ما در گلستان رخت روییده چون نیلوفری		اشکوفه‌ها و میوه‌ها دارند غنج و شیوه‌ها
هر غنچه گوید چون منی باشد خوشی کشی تری		بلبل چو مطرب دف زنی برگ درختان کف زنی
تا باغ یابد زینتی تا مرغ یابد شهپری		آمد بهار مهربان سرسبز و خوش دامن کشان
تا جان ما را جان شود کوری هر کور و کری		تا خلق از او حیران شود تا یار من پنهان شود
آن جا که باشد ناز او هر دل شود سامندری		آن جا که باشد شاه او بنده شود هر شاه خو
ماهی شریفی بی‌حدی شاهی کریمی بافری		مست و خرامان می‌رود در دل خیال یار من

تا بوک رو این سو کنی باشد که با ما خو کنی		ای یار اگر نیکو کنی اقبال خود صدتو کنی
وز جرم تو برخاستم باشد که با ما خو کنی		من گرد ره را کاستم آفاق را آراستم
آیینه‌ای دادم تو را باشد که با ما خو کنی		من از عدم زادم تو را بر تخت بنهادم تو را
آخر ببین احسان من باشد که با ما خو کنی		ای گوهری از کان من وی طالب فرمان من
با درد من همخانه شو باشد که با ما خو کنی		شرب مرا پیمانه شو وز خویشتن بیگانه شو
روز اجل را یاد کن باشد که با ما خو کنی		ای شاه زاده داد کن خود را ز خود آزاد کن
آن را بیندیش ای فلان باشد که با ما خو کنی		مانند تیری از کمان بجهد ز تن سیمرغ جان
باری بیا خوبی نگر باشد که با ما خو کنی		ای جمع کرده سیم و زر ای عاشق هر لب شکر
بس پرده‌ها برداشتم باشد که با ما خو کنی		تخم وفاها کاشتم نقشی عجب بنگاشتم
و استعشقوا ایمانکم باشد که با ما خو کنی		استوثقوا ادیانکم و استغنموا اخوانکم
بگذر ز زرق و از ریا باشد که با ما خو کنی		شه شمس تبریزی تو را گوید به پیش ما بیا

مسکل ز یعقوب خرد تا درنیفتی در چهی		ای یوسف خوش نام هی در ره میا بی‌همرهی
و آن خر بود کز ماندگی آید سوی هر خرگهی		آن سگ بود کو بیهده خسپد به پیش هر دری
دل را کی آگاهی دهد جز دلنوازی آگهی		در سینه این عشق و حسد بین کز چه جانب می‌رسد
کز بیضه دل زایدت مستی و وصل و قهقهی		مانند مرغی باش هان بر بیضه همچو پاسبان
درزن دو دست خویش را در دامن شاهنشهی		دامن ندارد غیر او جمله گدااند ای عمو
چون شب شود می‌گرد خوش بر بام او همچون مهی		مانند خورشید از غمش می‌رو در آتش تا به شب
والله مبارک حضرتی والله همایون درگهی		بر بام او این اختران تا صبحدم چوبک زنان
رستند از دام زمین وز شرکت هر ابلهی		آن انبیا کاندر جهان کردند رو در آسمان
زان سان که سوی کهربا بی‌پر و پا پرد کهی		بربوده گشتند آن طرف چون آهن از آهن ربا
بی‌صحبت تصویر او یک مایه را نبود زهی		می‌دانک بی‌انزال او نزلی نروید در زمین
همچون عرابی می‌کند آن اشتران را نهنهی		ارواح همچون اشتران ز آواز سیروا مستیان
تا از رقومش رمل شد زر لطیف ده دهی		بر لوح دل رمال جان رمل حقایق می‌زند
زنده کن هر مرده‌ای بیناکن هر اکمهی		خوشتر روید ای همرهان کآمد طبیبی در جهان
نی زهره ماند نی نوا نی نوحه گر را وه وهی		این‌ها همه باشد ولی چون پرده بردارد رخش
بلبل به خارستان رود اما به نادر گه گهی		خاموش کن گر بلبلی رو سوی گلشن بازپر

در هیچ مسجد مکر او نگذاشته سجاده‌ای		دزدید جمله رخت ما لولی و لولی زاده‌ای
وای ار بیفتد در کفش چون من سلیمی ساده‌ای		خرقه فلک ده شاخ از او برج قمر سوراخ از او
بشکست باد و بود ما ساقی به نادر باده‌ای		زد آتش اندر عود ما بر آسمان شد دود ما
جان قصه دل می‌کند کو عاشقی دل داده‌ای		در کار مشکل می‌کند در بحر منزل می‌کند
نی چون تو گوشه گشته‌ای در گوشه‌ای افتاده‌ای		دل داده آن باشد که او در صبر باشد سخت رو
در آرزوی قحبه یا وسوسه قواده‌ای		در غصه‌ای افتاده‌ای تا خود کجا دل داده‌ای
بسته دو چشم از عاقبت در هرزه لب گشاده‌ای		شرمی بدار از ریش خود از ریش پرتشویش خود
از حرص وز شهوت بری در عاشقی آماده‌ای		خوب است عقل آن سری در عاقبت بینی جری
نبود گرو در دفتری در حجره‌ای بنهاده‌ای		خامش که مرغ گفت من پرد سبک سوی چمن

من همچو دامن می‌دوم اندر پی خون خواره‌ای		دامن کشانم می‌کشد در بتکده عیاره‌ای
یک لحظه مستم می‌کند خودکامه‌ای خماره‌ای		یک لحظه هستم می‌کند یک لحظه پستم می‌کند
بر چاه بابل می‌تنم از غمزه سحاره‌ای		چون مهره‌ام در دست او چون ماهیم در شست او
مرجان و یاقوت من او بر رغم هر بدکاره‌ای		لاهوت و ناسوت من او هاروت و ماروت من او
در سینه دلبر دلی چون مرمری چون خاره‌ای		در صورت آب خوشی ماهی چو برج آتشی
تو مهلتم ده تا که من با خویش آیم پاره‌ای		اسرار آن گنج جهان با تو بگویم در نهان
دیدم ز عکس نور او در آب جو استاره‌ای		روزی ز عکس روی او بردم سبوی تا جوی او
ناگاه فضل ایزدی شد چاره بیچاره‌ای		گفتم که آنچ از آسمان جستم بدیدم در زمین
در باغ نصرت بشکفم از فر گل رخساره‌ای		شکر است در اول صفم شمشیر هندی در کفم
بود این تنم چون استخوان در دست هر سگساره‌ای		آن رفت کز رنج و غمان خم داده بودم چون کمان
در شهر خویش آمد عجب سرگشته‌ای آواره‌ای		خورشید دیدم نیم شب زهره درآمد در طرب
عیسی درآمد در سخن بربسته در گهواره‌ای		اندر خم طغرای کن نو گشت این چرخ کهن
سر برنیارد سرکشی نفسی نماند اماره‌ای		در دل نیفتد آتشی در پیش ناید ناخوشی
وارست جان عاشقان از مکر هر مکاره‌ای		خوش شد جهان عاشقان آمد قران عاشقان
نبود دگر زیر فلک مانند هر سیاره‌ای		جان لطیف بانمک بر عرش گردد چون ملک
آن رخنه جویان را نهان وا شد در و درساره‌ای		مانند موران عقل و جان گشتند در طاس جهان
زیرا نماندش دشمنی گل چین و گل افشاره‌ای		بی‌خار گردد شاخ گل زیرا که ایمن شد ز ذل
مانند نرگس چشم شو در باغ کن نظاره‌ای		خاموش خاموش ای زبان همچون زبان سوسنان

مانند شیر و انگبین با بندگان آمیختی		ای آفتاب سرکشان با کهکشان آمیختی
یا همچو یاران کرم با خاکدان آمیختی		یا چون شراب جان فزا هر جزو را دادی طرب
با عقل پرحرص شحیح خرده دان آمیختی		یا همچو عشق جان فدا در لاابالی ماردی
وی نرگس عالی نظر با ارغوان آمیختی		ای آتش فرمانروا در آب مسکن ساختی
چندان نشان جستی که تو با بی‌نشان آمیختی		چندان در آتش درشدی کآتش در آتش درزدی
پهلو تهی کردی ز خود با پهلوان آمیختی		ای سر الله الصمد ای بازگشت نیک و بد
آیس شدند و خسته دل خود ناگهان آمیختی		جان‌ها بجستندت بسی بویی نبرد از تو کسی
تو این نه‌ای و آن نه‌ای با این و آن آمیختی		از جنس نبود حیرتی بی‌جنس نبود الفتی
صد گونه نعمت ریختی با میهمان آمیختی		هر دو جهان مهمان تو بنشسته گرد خوان تو
آری کجا داند چو تو با تن چو جان آمیختی		آمیختی چندانک او خود را نمی‌داند ز تو
تیرا به صیدی دررسی چون با کمان آمیختی		پیرا جوان گردی چو تو سرسبز این گلشن شدی
چالاک رهزن آمدی با کاروان آمیختی		ای دولت و بخت همه دزدیده‌ای رخت همه
جان و جهان بر می‌پرد تا با جهان آمیختی		چرخ و فلک ره می‌رود تا تو رهش آموختی
گردن چو قصابان مگر با گردران آمیختی		حیرانم اندر لطف تو کاین قهر چون سر می‌کشد
و آن خار چون عفریت را با گلستان آمیختی		خوبان یوسف چهره را آموختی عاشق کشی
رستی ز اجزای زمین با آسمان آمیختی		این را رها کن عارفا آن را نظر کن کز صفا
جستی ز وسواس جنان و اندر جنان آمیختی		رستی ز دام ای مرغ جان در شاخ گل آویختی
از بام ما جولان زدی با ناودان آمیختی		از بام گردون آمدی ای آب آب زندگی
بر بام چوبک می‌زنی با پاسبان آمیختی		شب دزد کی یابد تو را چون نیستی اندر سرا
ای آنک حرف و لحن را اندر بیان آمیختی		اسرار این را مو به مو بی‌پرده و حرفی بگو

ای ماه رو تشریف ده مر آسمان را ساعتی		آخر مراعاتی بکن مر بی‌دلان را ساعتی
دلداریی تلقین بکن مر ترجمان را ساعتی		ای آن که هستت در سخن مستی می‌های کهن
سوی فراز چرخ نه آن نردبان را ساعتی		تن چون کمانم دل چو زه ای جان کمان بر چرخ نه
بنما که بینم دولتی بس جاودان را ساعتی		پیر از غمت هر جا فتی زان پیش کید آفتی
در خواب کن جانا دمی مر پاسبان را ساعتی		ای از کفت دریا نمی‌محروم کردی محرمی
مستت نشانی چون دهد آن بی‌نشان را ساعتی		عشقت می بی‌چون دهد در می همه افیون نهد
از جان عالم دور کن این اندهان را ساعتی		از رخ جهان پرنور کن چشم فلک مخمور کن
الا که صوفی گوید آن پیش آر آن را ساعتی		ای صد درج خوشتر ز جان وصف تو ناید در زبان
هر مرغ زان سو کی پرد درکش زبان را ساعتی		استغفرالله ای خرد صوفی بدو کی ره برد
از بهر لعلش ای شفق بگذار کان را ساعتی		ای کرده مه دراعه شق از عشقت ای خورشید حق
اندر مکان منزل مکن لا کن مکان را ساعتی		جز عشق او در دل مکن تدبیر بی‌حاصل مکن
جان داده طمع سوف تو امن و امان را ساعتی		ای امن‌ها در خوف تو ای ساکنی در طوف تو
برتاب شاها داد کن این سو عنان را ساعتی		بنگر در این فریاد کن آخر وفا هم یاد کن
در دیده ما جای کن نور عیان را ساعتی		یک دم بدین سو رای کن جان را تو شکرخای کن
ابرو نما تا زه کنم من آن کمان را ساعتی		تیرم چو قصد جه کنم پرم بده تا به کنم
کی گوید آن نور شهی خواهم فلان را ساعتی		ای زاغ هجران تهی چون زاغ از من کی رهی
انداز تو در پیش سگ این لوت و خوان را ساعتی		ای نفس شیر شیررگ چون یافتی زان عشق تک
افکن تو در قعر سقر آن دام نان را ساعتی		ای از می جان بی‌خبر تا چند لافی از هنر
تبریز خدمت کن به تن آن شه نشان را ساعتی		کو شهریار این زمن مخدوم شمس الدین من

می‌نشنود آن بانگ را الا که صاحب حالتی		بانکی عجب از آسمان در می‌رسد هر ساعتی
یک لحظه‌ای بالا نگر تا بوک بینی آیتی		ای سر فروبرده چو خر زین آب و سبزه بس مچر
از روح او را لشکری وز راح او را رایتی		ساقی در این آخرزمان بگشاد خم آسمان
شاه و فتی باید شدن تا باده نوشی یا فتی		کو شیرمردی در جهان تا شیرگیر او شود
بیچاره جان بی‌مزه کز حق ندارد راحتی		بیچاره گوش مشترک کو نشنود بانگ فلک
بیرون جهی از گور تن و اندرروی در ساحتی		آخر چه باشد گر شبی از جان برآری یاربی
چون آسمان ایمن شوی از هر شکست و آفتی		از پا گشایی ریسمان تا برپری بر آسمان
باغی درآیی کاندر او نبود خزان را غارتی		از جان برآری یک سری ایمن ز شمشیر اجل
شرحی خوشی جان پروری کان را نباشد غایتی		خامش کنم خامش کنم تا عشق گوید شرح خود

آخر چه کم گردد ز تو کز تو برآید حاجتی		ای تو ملول از کار من من تشنه تر هر ساعتی
معدوم یابد خلعتی گیرد ز هستی رایتی		بر تو زیانی کی شود از تو عدم گر شیء شود
برخواند اندر مکتبت از لوح محفوظ آیتی		یا مستحق مرحمت یابد مقام و مرتبت
مر خاکیان را گوهری مر ماهیان را راحتی		ای رحمه للعالمین بخشی ز دریای یقین
چندین خلایق اندر او مر هر یکی را حالتی		موجش گهی گوهر دهد لطفش گهی کشتی کشد
وز بهر خدمت موج او گه گه نماید قامتی		خود پیشتر اجزای او در سجده همچون شاکران
چون واهب اندر بخششی چون راهب اندر طاعتی		در پیش دریای نهان این هفت دریای جهان
پس عمر ما بی‌حد بود ما را نباشد غایتی		دریای پرمرجان ما عمر دراز و جان ما
سیلت سوی دریا برد پیشت نباشد آفتی		ای قطره گر آگه شوی با سیل‌ها همره شوی
گوش تو گیرد می‌کشد کو بر تو دارد رافتی		ور سرکشی غافل شوی آن سیل عشق مستوی
کز غیب جوقی طوطیان آورده اندم غارتی		مستفعلن مستفعلن اکنون شکر پنهان کنم
نی این شکر را صورتی نی طوطیان را آلتی		شکر نگر تو نو به نو آواز خاییدن شنو
طوطی و حلقوم بشر آن را ندارد طاقتی		دارد خدا قندی دگر کان ناید اندر نیشکر
کان مطلع خورشید او دارد عجایب ساحتی		چون شمس تبریزی که او گنجا ندارد در فلک

چون برپری سوی فلک همچون ملک مه رو شوی		چون درشوی در باغ دل مانند گل خوش بو شوی
سرخیل عشرت‌ها شوی گر چه ز غم چون مو شوی		گر همچو روغن سوزدت خود روشنی کردی همه
هم کفر و هم ایمان شوی هم شیر و هم آهو شوی		هم ملک و هم سلطان شوی هم خلد و هم رضوان شوی
بی‌مرکب و بی‌پا روی چون آب اندر جو شوی		از جای در بی‌جا روی وز خویشتن تنها روی
هم تلخ و هم حلوا شوی با طبع می همخو شوی		چون جان و دل یکتا شوی پیدای ناپیدا شوی
گرداب‌ها را بردری راهی کنی یک سو شوی		از طبع خشکی و تری همچون مسیحا برپری
پرده نباشی نور را گر چون فلک نه تو شوی		شیرین کنی هر شور را حاضر کنی هر دور را
تا چند همچون فاخته جوینده و کوکو شوی		شه باش دولت ساخته مه باش رفعت یافته
یاهو نگویی زان سپس چون غرقه یاهو شوی		خالی کنی سر از هوس گردی تو زنده بی‌نفس
با من نباشی من شوی چون تو ز خود بی‌تو شوی		هر خانه را روزن شوی هر باغ را گلشن شوی
تا تازه و خندان و خوش چون شاخ شفتالو شوی		سر در زمین چندین مکش سر را برآور شاد کش
چون شاه مسکین پروری چون ماه ظلمت جو شوی		دیگر نخواهی روشنی از خویشتن گردی غنی
مرهم نجویی زخم را خود زخم را دارو شوی		تو جان نخواهی جان دهی هر درد را درمان دهی

چون فرقدی عرعرقدی شکرلبی مه پاره‌ای		از بامدادان ساغری پر کرد خوش خماره‌ای
و آن ساغری در دست او هر چاره بیچاره‌ای		آن نرگس سرمست او و آن طره چون شست او
در گلشنی پر یاسمین بر چشمه‌ای فواره‌ای		چنگ از شمال و از یمین اندر بر حوران عین
بر کف بنه ساغر هلا بر رغم هر غم باره‌ای		ای ساقی شیرین صلا جان علی و بوالعلا
بر تشنگان و خاکیان در عالم غداره‌ای		چون آفتاب آسمان می‌گرد و جوهر می‌فشان
هنگام کار آمد کنون ما هر یکی آن کاره‌ای		ای ساحر و ای ذوفنون ای مایه پنجه جنون
عشقی عجب می‌باختم با غره غراره‌ای		چون ساغری پرداختم جامه حیا انداختم
ماه مرا سجده کنان سرمست هر فراره‌ای		افلاکیان بر آسمان زان بوی باده سرگران
بر سنگ زن بشکن سبو بر رغم هر خشم آره‌ای		انهار باده سو به سو در هر چمن پنجاه جو
سلطان مستی می‌رسد با لشکر جراره‌ای		رحمت به پستی می‌رسد اکسیر هستی می‌رسد
گر از سر بامی کنی در سابقان نظاره‌ای		خیمه معیشت برکنی آتش به خیمه درزنی
بر موج‌ها بر می‌زند در قلزمی زخاره‌ای		مستی چو کشتی و عمد هر لحظه کژمژ می‌شود
چون رستی از حبس اجل بی‌روزن و درساره‌ای		می‌گویم ای صاحب عمل و ای رسته جانت از علل
هم قصه گو و هم خمش هم بنده هم اماره‌ای		زین عالم تلخ و ترش زین چرخ پیر طفل کش
خود را بدیدم ناگهان در شهر جان سیاره‌ای		گفتا مرا شاه جهان درداد یک ساغر نهان
راه جهان ممتحن از غیرت ستاره‌ای		پنهان بود بر مرد و زن در رفتن و در آمدن
چون چشمه‌ای برکرده سر بی‌معدنی از خاره‌ای		چون معبرم خیره نگر نی رخنه پیدا و نه در
شیرم بده چون مادران بیرون کش از گهواره‌ای		ای چاشنی شکران درده همان رطل گران
ای خاک را روزی رسان مقصود هر آواره‌ای		ای ساز و ناز ناکسان حیرت فزای نرگسان
سجده کنانند این نفس هر فکر دل افشاره‌ای		زان باده همچون عسس ایمن کن هر دزد و خس
ای ساقی خورشیدرو خون ریز هر استاره‌ای		ای جام راح روح جو آسایش مجروح جو
ترکاری و یاغی به سان هموار و ناهمواره‌ای		ای روزی دل‌ها رسان جان کسان و ناکسان
زنجیر تو چون طوق زر تشریف هر جباره‌ای		چون نفخ صوری در صور شورنده حشر و حشر
کردی دماغ گول را از علم تو عیاره‌ای		بردی ز جان معقول را وین عقل چون معزول را
بر عقل خنبک می‌زند یا بر فن مکاره‌ای		تا گردن شک می‌زند بر میر و بر بک می‌زند
می‌ساز و صورت می‌شکن در خلوت فخاره‌ای		بس کن درآ در انجمن در انخلاق مرد و زن
در صدر دل مانند هش بر اوج چون طیاره‌ای		چون گل سخن گوی و خمش هرگز نباشد روترش

میخانه‌ها برهم زدی تا سوی میدان تاختی		ای شهسوار خاص بک کز عالم جان تاختی
تو سبلتان برتافتی هم سوی ایشان تاختی		چون ساکنان آسمان خود گوش ما برتافتند
آه پس کدامین عرصه بد تا تو بر اسبان تاختی		ای تو نهاده یک قدم بگذشته از هر دو جهان
تو پرده‌ای نگذاشتی چون سوی انسان تاختی		خود پرده‌ها و قافیه وآنگه خراب عشق تو
مر جسم را خود اسم شد تو چونک بر جان تاختی		عقل از تو بی‌عقلی شده عشق از تو هم حیران شده

این عقل ما آدم بدی این نفس ما حواستی		یک ساعت ار دو قبلکی از عقل و جان برخاستی
تدریس با تقدیس او بالاتر از اسماستی		ور آدم از ایوان دل درنامدی در آب و گل
نفس چو سایه سرنگون خورشید سربالاستی		ور لانسلم گوی ظن اسلمت گفتی چون خلیل
بعد از تمامی لا شدن در وحدت الاستی		ور هستی تن لا شدی این نفس سربالا شدی
بر جای یک خورشید صد خورشید جان افزاستی		گر ضعف و سستی نیستی در دیده خفاش تن
با جبرئیل ماه رو ابلیس هم سیماستی		گر نیک و بد نزد خدا یک سان بدی در ابتلا
هر چه که ناپیداستش بر وی همه پیداستی		ور رازدارستی بشر پیدا نکردی خیر و شر
چون می‌نبیند اصل را ای کاشکی اعماستی		این حس چون جاسوس ما شد بسته و محبوس ما
گر کاسه نگزیدی مگس در حین مگس عنقاستی		بنشسته حس نفس خس نزدیک کاسه چون مگس
آراستش بر طامعان ای کاشکی ناراستی		استاره‌ها چون کاس‌ها مانند زرین طاس‌ها
با گفت کی پردازیی گر چشم تو آن جاستی		خاموش باش اندیشه کن کز لامکان آید سخن
گر ذوق در گفتن بدی هر ذره‌ای گویاستی		از شمس تبریزی ببین هر ذره را نور یقین

خوشتر ز مستی ابد بی‌باده و بی‌آلتی		ای داده جان را لطف تو خوشتر ز مستی حالتی
آن ساعتی پاک از کی و تا کی عجایب ساعتی		یک ساعتی تشریف ده جان را چنان تلطیف ده
یاغی به شادی منتظر تا کی کنی تو غارتی		شاهنشه یغماییی کز دولت یغمای تو
پا می نداند کفش خود کان لایق است و بابتی		جان چون نداند نقش خود یا عالم جان بخش خود
وز کفش خود شد خوشتری پا را در آن جا راحتی		پا را ز کفش دیگری هر لحظه تنگی و شری
کز غیب هر جان را بود درخورد هر جان ساحتی		جان نیز داند جفت خود وز غیب داند نیک و بد
چون نیست او را این زمان از بهر آن دم طاقتی		جانی که او را هست آن محبوس از آن شد در جهان
خلعت نهاده بهر او تا برکشد او قامتی		چون شاه زاده طفل بد پس مخزنش بر قفل بد
در مشکلات دو جهان نبود سؤالت حاجتی		تو قفل دل را باز کن قصد خزینه راز کن
طفلی و پایت در گل است پس صبر کن تا غایتی		خمخانه مردان دل است وز وی چه مستی حاصل است
از دور گردی خاسته تابان شده یک رایتی		تا غایتی کز گوشه‌ای دولت برآرد جوشه‌ای
از مفخر تبریز و چین اندر بصیرت آیتی		بنوشته بر رایت که این نقش خداوند شمس دین

و اکنون همی‌خواهم ز تو کز گفت خویشم واخری		من پیش از این می‌خواستم گفتار خود را مشتری
مست خلیلم من کنون سیر آمدم از آزری		بت‌ها تراشیدم بسی بهر فریب هر کسی
استاد دیگر را بجو بهر دکان بتگری		آمد بتی بی‌رنگ و بو دستم معطل شد بدو
قدر جنون بشناختم ز اندیشه‌ها گشتم بری		دکان ز خود پرداختم انگازها انداختم
ترکیب او ویران کنم گر او نماید لمتری		گر صورتی آید به دل گویم برون رو ای مضل
پای علم آن کس بود کو راست جانی آن سری		کی درخور لیلی بود آن کس کز او مجنون شود

و آن لطف بی‌حد زان کند تا هیچ از حد نگذری		در دل خیالش زان بود تا تو به هر سو ننگری
گر پای در بیرون نهی زین خانقاه شش دری		با صوفیان صاف دین در وجد گردی همنشین
پنهان دری که هر شبی زان در همی‌بیرون پری		داری دری پنهان صفت شش در مجو و شش جهت
تا واکشندت صبحدم تا برنپری یک سری		چون می‌پری بر پای تو رشته خیالی بسته‌اند
هست این جهان همچون رحم این جمله خون زان می‌خوری		بازآ به زندان رحم تا خلقتت کامل شدن
جان جعفر طیار شد تا می‌نماید جعفری		جان را چو بررویید پر شد بیضه تن را شکست

دی نکته‌ای فرموده‌ای جان را برای آشتی		دریوزه‌ای دارم ز تو در اقتضای آشتی
کاری نمی‌بینم دگر الا نوای آشتی		جان را نشاط و دمدمه جمله مهماتش همه
جان را فتد یا رب عجب با جسم رای آشتی		جان خشم گیرد با کسی گردد جهانش محبسی
سر با تو چون خشمین شود آن گاه وای آشتی		با غیر اگر خشمین شوی گیری سر خویش و روی
بس بوسه‌ها که دل دهد بر خاک پای آشتی		گر دستبوس وصل تو یابد دلم در جست و جو
من هر سخا که کرده‌ام بود آن سخای آشتی		هر نیکوی که تن کند از لطف داد جان بود
خواهم که ناگه درغژم خوش در قبای آشتی		چون ابر دی گریان شدم وز برگ و بر عریان شدم
نیکولقا آنگه شود کید لقای آشتی		سلطان و شاهنشه شوم اجری فرست مه شوم
هر چند بدرایی من نگذاشت جای آشتی		ای جان صد باغ و چمن تشریف ده سوی وطن
تا بی‌بخار غم شود از تو فضای آشتی		از نوبهار لم یکن این باد را تلطیف کن
یا کبر و شیطانی ما با کبریای آشتی		آلایش ما چیست خود با بحر جان و جر و مد
تا بی‌ریا باشد طلب اندر دعای آشتی		خاموش کن ای بی‌ادب چیزی مگو در زیر لب

گاهی ز غم مجنون شدی گاهی ز محنت خون شدی		ای دل نگویی چون شدی ور عشق روزافزون شدی
ای مطرب شیرین قدم می‌زن نوا تا صبحدم		در عشق تو چون دم زدم صد فتنه شد اندر عدم
نی نی رها کن نام می مستان نگر بی‌جام می		گفتم که شد هنگام می ما غرقه اندر وام می
در من زدی تو آتشی خوشی خوشی خوشی خوشی		تو همچو آتش سرکشی من همچون خاکم مفرشی
دل بر دل مستی بزن دستی بزن دستی بزن		ای نیست بر هستی بزن بر عیش سرمستی بزن
آن جا مرو این جا نگر گفتا که خه سودا نگر		گفتم مها در ما نگر در چشم چون دریا نگر
زان شاخ آبستن بگو پنهان مکن روشن بگو		ای بلبل از گلشن بگو زان سرو و زان سوسن بگو
کز تابش روح الامین چون چرخ شد روی زمین		آخر همه صورت مبین بنگر به جان نازنین
صورت یکی چادر بود در پرده آزر بود		هر نقش چون اسپر بود در دست صورتگر بود

از دام تن وا می‌رهد هر خسته دل اشکاریی		بویی ز گردون می‌رسد با پرسش و دلداریی
هر کوه و لنگر زین صلا دارد دگر رهواریی		هر مرغ صدپر می‌شود سوی ثریا می‌پرد
اجزای هر تن سوی سر برداشته طیاریی		مرغان ابراهیم بین با پاره پاره گشتگی
گفتا شکفته می‌شوم اندر نسیم یاریی		ای جزو چون بر می‌پری چون بی‌پری و بی‌سری
از غیر چنگی نشنوی در هیچ خانه زاریی		در شهر دیگر نشنوی از غیر سرنا ناله‌ای
زنبور جان آموخته زین انگبین معماریی		طنبور دل برداشته لا عیش الا عیشنا
آمیخته با بندگان بی‌نخوت و جباریی		امروز ساقی کرم دریاعطای محتشم
در گوش فتنه دردمد هر لحظه‌ای مکاریی		امروز رستیم ای خدا از غصه آنک قضا
ساقی ما هم می‌کند چون شیر حق کراریی		راقی جان در می‌دمد چون پور مریم رقیه‌ای
ور بشکند دو سه سبو کم نیستش فخاریی		گر درک بت را بشکند صد بت تراشد در عوض
زینهار فراموشت شود در انس کم گفتاریی		ای بلبل ار چه یافتی از دولت گل لحن خوش

عاشق او شو که دهد ملکت عیش ابدی		عیش جهان پیسه بود گاه خوشی گاه بدی
عمر دگر جو که بود ساده چو نور صمدی		چونک سپید است و سیه روز و شب عمر همه
غافل از این لحظه که تو در لحد بود خودی		ای تو فرورفته به خود گاه از آن گور و لحد
گرم به دکان چه روی در پی رزق عددی		دیدن روزی ده تو رزق حلال است تو را
نادره بلبل که تویی گلشنی و لعل خدی		نادره طوطی که تویی کان شکر باطن تو
آینه هر دو تویی لیک درون نمدی		لیلی و مجنون عجب هر دو به یک پوست درون
بحر صفا را بنگر چنگ در این کف چه زدی		عالم جان بحر صفا صورت و قالب کف او
ز آنک قرارش ندهد جنبش موج مددی		هیچ قراری نبود بر سر دریا کف را
نیک به نیکی رود و بد برود سوی بدی		ز آنک کف از خشک بود لایق دریا نبود
ز آنک دورنگی نبود در دل بحر احدی		کف همگی آب شود یا به کناری برود
سجده کنان کای خود من آه چه بیرون ز حدی		موج برآید ز خود و در خود نظاره کند
دیده احول بگشا خوش نگر ار باخردی		جمله جان‌هاست یکی وین همه عکس ملکی

سر مکش ای دل که از او هر چه کنی جان نبری		برگذری درنگری جز دل خوبان نبری
تا نکشی خار غمش گل ز گلستان نبری		تا نشوی خاک درش در نگشاید به رضا
تا سوی دریا نروی گوهر و مرجان نبری		تا نکنی کوه بسی دست به لعلی نرسد
کس نخرد نقد تو را تا سوی میزان نبری		سر ننهد چرخ تو را تا که تو بی‌سر نشوی
تا صفت گرگ دری یوسف کنعان نبری		تا نشوی مست خدا غم نشود از تو جدا
تا تو ز دیوی نرهی ملک سلیمان نبری		تا تو ایازی نکنی کی همه محمود شوی
محنت دین تا نکشی دولت ایمان نبری		نعمت تن خام کند محنت تن رام کند
ز آنک در این بیع و شری این ندهی آن نبری		خیره میا خیره مرو جانب بازار جهان
تا نکنی دلق کهن خلعت سلطان نبری		خاک که خاکی نهلد سوسن و نسرین نشود
تا نکنی کافریی مال مسلمان نبری		آه گدارو شده‌ای خاطر تو خوش نشود
رنجه مشو ز آنک تو هم مهره ز انبان نبری		هیچ نبرده‌ست کسی مهره ز انبان جهان
گو تو به جان بخل کنی جان بر جانان نبری		مهره ز انبان نبرم گوهر ایمان ببرم
دست نداری ز کهان تا دل از ایشان نبری		ای کشش عشق خدا می‌ننشیند کرمت
ز آنک دلی که تو بری راه پریشان نبری		هین بکشان هین بکشان دامن ما را به خوشان
تا همه را رقص کنان جانب میدان نبری		راست کنی وعده خود دست نداری ز کشش
ز آنک تو تا سنگ دلی لعل بدخشان نبری		هیچ مگو ای لب من تا دل من باز شود
ز آنک تو بس بی‌طمعی زر به حرمدان نبری		گر چه که صد شرط کنی بی‌همه شرطی بدهی

هم شکر اندر شکر اندر شکر اندر شکری		هم نظری هم خبری هم قمران را قمری
هم قدحی هم فرحی هم شب ما را سحری		هم سوی دولت درجی هم غم ما را فرجی
سوی فلک حمله کنی زهره و مه را ببری		هم گل سرخ و سمنی در دل گل طعنه زنی
چند گدازید شکر تا تو بدو درنگری		چند فلک گشت قمر تا به خودش راه دهی
چند صفت گشت دلم تا تو بر او برگذری		چند جنون کرد خرد در هوس سلسله‌ای
هین که خروس سحری مانده شد از ناله گری		آن قدح شاده بده دم مده و باده بده
لاله رخا تو ز یکی لاله ستان دگری		گر به خرابات بتان هر طرفی لاله رخی است
تیر بلا از تو رسد هم تو بلا را سپری		هم تو جنون را مددی هم تو جمال خردی
مادر دولت بکند دختر جان را پدری		چونک صلاح دل و دین مجلس دل را شد امین

چند بگفتم که مده دل به کسی بی‌گروی		ای دل سرگشته شده در طلب یاوه روی
با چو منی ساده دلی خیره سری خیره شوی		بر سر شطرنج بتی جامه کنی کیسه بری
آنک ز گنج زر او من نرسیدم به جوی		برد همه رخت مرا نیست مرا برگ کهی
آن کهنی کو دهدم هر نفسی جان نوی		تا بخورد تا ببرد جان مرا عشق کهن
خوش گهری خوش نظری خوش خبری خوش شنوی		آن کهنی نوصفتی همچو خدا بی‌جهتی
دشمن تو جو دروی یار تو گندم دروی		خرمن گل گشت جهان از رخت ای سرو روان
برکش خورشیدصفت شبنمه‌ای رازگوی		جذب کن ای بادصفت آب وجود همه را
ای چو صبا بالطفی نی چو صبا خیره دوی		ای تو چو خورشید ولی نی چو تفش داغ کنی
شاخ کژی را بکند صاحب بستان به خوی		گر صفتی در دل من کژ شود آن را تو بکن
موش کی باشد برمد از دم گربه به موی		گر چه شود خانه دین رخنه ز موش حسدی
دلبر و دل جمع شدند لیک نباشند دوی		سبز شود آب و گلی چون دهدش وصل دلی
ظلمت هستی چه زند پیش صبوح چو تویی		پیشتر آ تا که نه من مانم این جا نه سخن

زخم مزن بر جگر خسته خسته جگری		سنگ مزن بر طرف کارگه شیشه گری
زخم تو و سنگ تو بر سینه و جان دگری		بر دل من زن همه را ز آنک دریغ است و غبین
تا به جفا هم نکنی در جز بنده نظری		بازرهان جمله اسیران جفا را جز من
نی به وفا نی به جفا بی‌تو مبادم سفری		هم به وفا با تو خوشم هم به جفا با تو خوشم
چشم بز کشته بود تیره و خیره نگری		چونک خیالت نبود آمده در چشم کسی
کاش بر این دامگهم هیچ نبودی گذری		پیش ز زندان جهان با تو بدم من همگی
این سفر صعب نگر ره ز علی تا به ثری		چند بگفتم که خوشم هیچ سفر می‌نروم
بدرقه باشد کرمم بر تو نباشد خطری		لطف تو بفریفت مرا گفت برو هیچ مرم
بازبیایی به وطن باخبری پرهنری		چون به غریبی بروی فرجه کنی پخته شوی
بهر خبر خود که رود از تو مگر بی‌خبری		گفتم ای جان خبر بی‌تو خبر را چه کنم
بی‌خطر و خوف کسی بی‌شر و شور بشری		چون ز کفت باده کشم بی‌خبر و مست و خوشم
برد مرا شاه ز سر کرد مرا خیره سری		گفت به گوشم سخنان چون سخن راه زنان
گر ننماید کرمش این شب ما را سحری		قصه دراز است بلی آه ز مکر و دغلی

از جهت خسته دلان جان و نگهبان منی		عارف گوینده اگر تا سحر صبر کنی
بولهب وسوسه را تا نکنی راه زنی		همچو علی در صف خود سر نبری از کف خود
غازی من حاجی من گر چه به تن در وطنی		راه زنان را بزنی تا که حقت نام نهد
بارگه جان و دلی گنجگه بوالحسنی		ساقی جام ازلی مایه قند و عسلی
جمع صفا را نمکی شمع خدا را لگنی		جنبش پر ملکی مطلع بام فلکی
عربده شان یاد دهی یا منشان درفکنی		باده دهی مست کنی جمله حریفان مرا
گر نری و پاکدلی مؤمنی و مؤتمنی		از یک سوراخ تو را مار دوباره نگزد
نام کسی گو که از او چون گل تر خوش دهنی		خامش باش ای دل من نام مرا هیچ مگو

تو نه بر آنی که منم من نه بر آنم که تویی		تو نه چنانی که منم من نه چنانم که تویی
گر مه و خورشید شوم من کم از آنم که تویی		من همه در حکم توام تو همه در خون منی
باش چنین تیز مران تا که بدانم که تویی		با همه ای رشک پری چون سوی من برگذری
کرد خبر گوش مرا جان و روانم که تویی		دوش گذشتی ز درم بوی نبردم ز تو من
جان و دلی را چه محل ای دل و جانم که تویی		چون همه جان روید و دل همچو گیاه خاک درت
لیک مرا زهره کجا تا به جهانم که تویی		ای نظرت ناظر ما ای چو خرد حاضر ما
بر سر آن منظره‌ها هم بنشانم که تویی		چون تو مرا گوش کشان بردی از آن جا که منم
من نرسم لیک بدان هم تو رسانم که تویی		مستم و تو مست ز من سهو و خطا جست ز من
عذر گناهی که کنون گفت زبانم که تویی		زین همه خاموش کنم صبر و صبر نوش کنم

بی‌دل من بی‌دل من راست شدی هر چه بدی		چون دل من جست ز تن بازنگشتی چه شدی
فارغ و آزاد بدی خواجه ز هر نیک و بدی		گر کژ و گر راست شدی ور کم ور کاست شدی
دانش و گولی نبدی طبل تحیات زدی		هیچ فضولی نبدی هیچ ملولی نبدی
کهنه نه‌ام خواجه نوم در مدد اندر مددی		خواجه چه گیری گروم تو نروی من بروم
چون عددی را بخورد بازدهد بی‌عددی		آتش و نفتم نخورد ور بخورد بازدهد
دانک من اندر چمنم صورت من در لحدی		بر سر خرپشته من بانگ زن ای کشته من
آنک در آن دام بود کی خوردش دام و ددی		گر چه بود در لحدی خوش بودش با احدی
زارتر از مور بود ز آنک ندارد سندی		و آنک از او دور بود گر چه که منصور بود

از شکرستان ازل آمده‌ای بازپری		طوطی و طوطی بچه‌ای قند به صد ناز خوری
بزم ز آغاز نهم چون تو به آغاز دری		قند تو فرخنده بود خاصه که در خنده بود
هم طرب اندر طربی هم شکر اندر شکری		ای طربستان ابد ای شکرستان احد
یا قمر اندر قمر اندر قمر اندر قمری		یوسف اندر تتقی یا اسدی بر افقی
تا همه را مست کنی خرقه مستان ببری		ساقی این میکده‌ای نوبت عشرت زده‌ای
زین خبرم بازرهان ای که ز من باخبری		مست شدم مست ولی اندککی باخبرم
می‌نهلد تا نگرم که ملکی یا بشری		پیشتر آ پیش که آن شعشعه چهره تو
شیشه گران شیشه شکن مانده از شیشه گری		رقص کنان هر قدحی نعره زنان وافرحی
از کف حق جام بری به که سرانجام بری		جام طرب عام شده عقل و سرانجام شده
عقل جهان یک سری و عقل نهانی دوسری		سر ز خرد تافته‌ام عقل دگر یافته‌ام
از همگان می‌ببرم تا که تو از من نبری		راهب آفاق شدم با همگان عاق شدم
در جز تو چون نگرد آنک تو در وی نگری		با غمت آموخته‌ام چشم ز خود دوخته‌ام
چون ابدا آن توام نی قنقم رهگذری		داد ده ای عشق مرا وز در انصاف درآ
ز آنک مقیمی به نظر روز و شب اندر سفری		من به تو مانم فلکا ساکنم و زیر و زبر
حاضر آنی که از او در سفر و در حضری		ناظر آنی که تو را دارد منظور جهان

در خم گردون فکنم هر نفسی غلغله‌ای		آه چه دیوانه شدم در طلب سلسله‌ای
خون جگر می‌سپرم در طلب قافله‌ای		زیر قدم می‌سپرم هر سحری بادیه‌ای
بر کف پای دل من از ره او آبله‌ای		آه از آن کس که زند بر دل من داغ عجب
هم به زمین درفکند هیبت او زلزله‌ای		هم به فلک درفکند زهره ز بامش شرری
صد چو مرا دفع کند او به یکی هین هله‌ای		هیچ تقاضا نکنم ور بکنم دفع دهد
آید عشق چله گر بر سر من با چله‌ای		چونک از او دفع شوم گوشگکی سر بنهم

می‌برمد از او دلم چون دل تو ز مقذری		هر طربی که در جهان گشت ندیم کهتری
نیست به پیش همتم زو طربی و مفخری		هر هنری و هر رهی کان برسد به ابلهی
زو نخورد شکرلبی فر ندهد به مخبری		گر شکر است عسکری چون برسد به هر دهن
کان همه است مشترک می‌نبود ورا فری		گر قمر است و گر فلک ور صنمی است بانمک
سور سگان کافران می‌نخورد غضنفری		آنچ بداد عامه را خلعت خاص نبود آن
شربت عام کم خورم گر چه بود ز کوثری		مجلس خاص بایدم گر چه بود سوی عدم
با حدثی چه خو کنی همچو روان کافری		لاف مسیح می‌زنی بول خران چه بو کنی
جان خران به بوی آن برنزدی چرا خوری		گر نبدی متاع زر اصل وجود بول خر
شاد نشد به شحنگی هیچ قباد و سنجری		مرد چو گوهری بود قیمت خویش خود کند
برنجهید بر زبر آن سبک است و ابتری		زر تو بریز بر گهر چونک بماند زیر زر
بیش کنش نثار زر هست عزیز گوهری		ور بجهید بر زبر قیمت او است بیشتر
بر سر زر برآ که لا گر تو نه‌ای محقری		ما گهریم و این جهان همچو زری در امتحان
با سگ و خوک مشترک با خر و گاو همسری		شهوت حلق بی‌نمک شهوت فرج پس دوک
همت شاه و سنجری قبله گه پیمبری		نیست سزای مهتری نیست هوای سروری
در طلب تجلیی در نظری و منظری		عشق و نیاز و بندگی هست نشان زندگی
بر در دل نشستنی تا بگشایدت دری		آب حیات جستنی جامه در آب شستنی
فرض بود مسابقه بر دل هر مظفری		در طرب و معاشقه در نظر و معانقه
در تک و پوی اختران هر یک چون مسخری		نیست روش طرنطران بنگر سوی آسمان
سیر نفوسشان ببین گرد سرای مهتری		روز خنوسشان ببین شام کنوسشان ببین
در تک و پوی و در سبق بی‌قدمی و بی‌پری		غارب و شارقان حق طالب و عاشقان حق
ولوله سحر نگر راست چو روز محشری		گرم روی خور نگر شب روی قمر نگر
نفس کریم کشتیی نفس لئیم لنگری		جان تقی فرشته‌ای جان شقی درشته‌ای
عمر چو جوی آب دان شوق چو خمر احمری		رحم چو جوی شیر بین شهوت جوی انگبین
همچو صفات و ذات هو هست نهان و ظاهری		در تو نهان چهارجو هیچ نبینیش که کو
لذت عمر در کمین رحم به زیر چادری		جوشش شوق از کجا جنبش ذوق از کجا
در پی اختیار او هر یک بسته زیوری		خلق شده شکار او فرجه کنان کار او
عدل مثال مشعله ظلم چو کور یا کری		شب به مثال هندوی روز مثال جادوی
عشق چو مست و بنگیی صبر و حیا چو داوری		عقل حریف جنگیی نفس مثال زنگیی
گفته به جان هر یکی غیر پیام دیگری		شاه بگفته نکته ای خفیه به گوش هر کسی
او فکند به هر زمان اینت ظریف یاوری		جنگ میان بندگان کینه میان زندگان
گفت به ابر نکته ای کرد دو چشم او تری		گفت حدیث چرب و خوش با گل و داد خنده‌اش
هیچ یکی ز یک دگر پند نکرده باوری		گوید گل که بزم به گوید ابر گریه به
گفته به چرخ چرخ زن گرد منازل ثری		گفته به شاخ رقص کن گفته به برگ کف بزن
گفته به صبر خون گری در غم هجر دلبری		گفته به عقل طیره شو گفته به عشق خیره شو
گفته به باد درربا پرده ز روی عبهری		گفته به رخ بخند خوش گفته به زلف پرده کش
گفته به دل عبور کن بر رخ هر مصوری		گفته به موج شور کن کف ز زلال دور کن
تا نکنی ملامتی گر شده‌ام سخنوری		هر طرفی علامتی هر نفسی قیامتی
صبر مرا بکشت حق صبر نماند و صابری		بر سر من نبشت حق در دل من چه کشت حق
آه چه جای گفتن است آه ز عشق پروری		این همه آب و روغن است آنچ در این دل من است
جاء اوان دره برزه لمن یری		لاح صبوح سره فاح نسیم بره
املاه من الملا فهمه لمن دری		انزله من العلی انشأه من الولا
نوره بنوره ایقظه من الکری		زینه لوصله الحقه باصله
عز و جل و اغتنی لیس یرام بالشری		لیس لهم ندیده کلهم عبیده
حدثنا به ما نجی اخبرنا بما جری		اکرمنا ابرنا طیبنا و سرنا
عز وجود مثله فی البلدان و القری		طاب جوار ظله من علی مقله
ساخت شعاع نور او از دل بنده مظهری		از تبریز شمس دین یک سحری طلوع کرد

و آن شه بی‌نشانه را جلوه دهی نشان کنی		آمده‌ای که راز من بر همگان بیان کنی
گفتم می نمی‌خورم گفت مکن زیان کنی		دوش خیال مست تو آمد و جام بر کفش
دست برم به جعد تو باز ز من کران کنی		گفتم ترسم ار خورم شرم بپرد از سرم
جان به تو روی آورد روی بدو گران کنی		دید که ناز می‌کنم گفت بیا عجب کسی
خاصبک نهان منم راز ز من نهان کنی		با همگان پلاس و کم با چو منی پلاس هم
قبله آسمان منم رو چه به آسمان کنی		گنج دل زمین منم سر چه نهی تو بر زمین
ور به ستیزه سر کشی روز اجل چنان کنی		سوی شهی نگر که او نور نظر دهد تو را
چون ز پی سیاهه‌ای روی چو زعفران کنی		رنگ رخت که داد روز رد شو از برای او
حیف بود خروس را ماده چو ماکیان کنی		همچو خروس باش نر وقت شناس و پیش رو
جان و روان تو منم سوی دگر روان کنی		کژ بنشین و راست گو راست بود سزا بود
نیم قراضه قلب را گنج کنی و کان کنی		گر به مثال اقرضوا قرض دهی قراضه‌ای
چشمه چشم حس را بحر در عیان کنی		ور دو سه روز چشم را بند کنی باتقوا
قامت تیر چرخ را بر زه خود کمان کنی		ور به نشان ما روی راست چو تیر ساعتی
شرح کنم که پیش من بر چه نمط فغان کنی		بهتر از این کرم بود جرم تو را گنه تو را
گر همه ذره ذره را بازکشی دهان کنی		بس که نگنجد آن سخن کو بنبشت در دهان

ای که چو آفتاب و مه دست کرم گشاده‌ای		ای که به لطف و دلبری از دو جهان زیاده‌ای
جام جهان نمای را بر کف جان نهاده‌ای		صبح که آفتاب خود سر نزده‌ست از زمین
روی زمین گرفته‌ای داد زمانه داده‌ای		مهدی و مهتدی تویی رحمت ایزدی تویی
چشمه مشک دیده‌ای جوشش خنب باده‌ای		مایه صد ملامتی شورش صد قیامتی
ز آنک به گردن همه بسته‌تر از قلاده‌ای		سر نبرد هر آنک او سر کشد از هوای تو
گر چه ز دوش بیخودی بی‌سر و پا فتاده‌ای		خیز دلا و خلق را سوی صبوح بانگ زن
دشمن عقل و دانشی فتنه مرد ساده‌ای		هر سحری خیال تو دارد میل سردهی
همچو کباب قوتی همچو شراب شاده‌ای		همچو بهار ساقیی همچو بهشت باقیی
عشق سواره‌ات کند گر چه چنین پیاده‌ای		خیز دلا کشان کشان رو سوی بزم بی‌نشان
گوهر آب و آتشی مونس نر و ماده‌ای		ذره به ذره ای جهان جانب تو نظرکنان
بند ردا و خرقه‌ای مرد سر سجاده‌ای		این تن همچو غرقه را تا نکنی ز سر برون
یا حیوان ناطقی جمله ز نطق زاده‌ای		باده خامشانه خور تا برهی ز گفت و گو
جانب بزم خویش کش شاه طریق جاده‌ای		لطف نمای ساقیا دست بگیر مست را

این چه بتی است ای خدا این چه بلا و آفتی		کعبه طواف می‌کند بر سر کوی یک بتی
بر شکرش نبات‌ها چون مگسی است زحمتی		ماه درست پیش او قرص شکسته بسته‌ای
سجده کنان که ای صنم بهر خدای رحمتی		جمله ملوک راه دین جمله ملایک امین
زان سوی عزت و شرف سخت بلندهمتی		اهل هزار بحر و کف گوهر عشق را صدف
در غلبات نور خود آه عظیم آیتی		او است بهشت و حور خود شادی و عیش و سور خود
ذره مر آفتاب را گشت حریف و بابتی		بشنو این خطاب را ساخته شو جواب را
گشته سخن سبوصفت بر یم بی‌نهایتی		ای تبریز محرمت شمس هزار مکرمت

راحت‌های عشق را نیست چو عشق غایتی		نیست به جز دوام جان ز اهل دلان روایتی
هان مپذیر دمدمه ز آنک کند شکایتی		شکر شنیدم از همه تا چه خوشند این رمه
جز که ندای ابشروا این است ورا قرائتی		عشق مه است جمله رو ماه حسد برد بدو
هر قدمی عجایبی هر نفسی عنایتی		هر سحری حلاوتی هر طرفی طراوتی
هست برای چشم بد نیک بلا حمایتی		خوبی جان چو شد ز حد و آن مدد است بر مدد
ز آنک جمال حسن هو نادره است و آیتی		پشت فلک ز جست و جو گشته چو عاشقان دوتو
شمس کشید نیزه‌ای صبح فراشت رایتی		پرتو روی عشق دان آنک به هر سحرگهان
سر ز فلک برون کند گوید خوش ولایتی		عشق چو رهنمون کند روح در او سکون کند
آینه وجود را کی کنمی رعایتی		ایزد گفت عشق را گر نبدی جمال تو
میوه ز روی مرتبت داشت بر او بدایتی		گر چه که میوه آخر است ور چه درخت اول است
هست دل از زبان تو در غم و در نکایتی		چند بود بیان تو بیش مگو به جان تو
ز آنک سکوت مست را هست قوی وقایتی		خلوتیان گریخته نقل سکوت ریخته
خامش تا دهد تو را عشق جز این جرایتی		گر چه نوای بلبلان هست دوای بی‌دلان

پاک و لطیف همچو جان صبحدمی به تن رسی		آه خجسته ساعتی که صنما به من رسی
زین سفر چو آتشت کی تو بدین وطن رسی		آن سر زلف سرکشت گفته مرا که شب خوشت
تا تو چو آب زندگی بر گل و بر سمن رسی		کی بود آفتاب تو در دل چون حمل رسد
ای تریاق احمدی کی تو به بوالحسن رسی		همچو حسن ز دست غم جرعه زهر می‌کشم
هست امید جان که تو در غم دل شکن رسی		گر چه غمت به خون من چابک و تیز می‌رود
پاک شود بدن چو جان چون تو بدین بدن رسی		جمله تو باشی آن زمان دل شده باشد از میان
بوک به بوی طره‌اش بر سر آن رسن رسی		چرخ فروسکل تو خوش ننگ فلک دگر مکش
چون تو به حسن لم یزل بر سر مرد و زن رسی		زن ز زنی برون شود مرد میان خون شود
مرده ز گور برجهد چون به سر کفن رسی		حسن تو پای درنهد یوسف مصر سر نهد
طالب جان شوی چو دین تا به چه شکل و فن رسی		لطف خیال شمس دین از تبریز در کمین

عشق پرست ای پسر باد هواست مابقی		جان به فدای عاشقان خوش هوسی است عاشقی
پای بنه در آتشم چند از این منافقی		از می عشق سرخوشم آتش عشق مفرشم
سلسله را بگیر اگر در ره خود محققی		از سوی چرخ تا زمین سلسله‌ای است آتشین
سلسله را زبون بود نی به طریق احمقی		عشق مپرس چون بود عشق یکی جنون بود
رو که به جان صادقان صاف و لطیف و صادقی		عشق پرست ای پسر عشق خوش است ای پسر
طاقت تو که را بود کآتش تیز مطلقی		راه تو چون فنا بود خصم تو را کجا بود
مست کن و بیافرین بازنمای خالقی		جان مرا تو بنده کن عیش مرا تو زنده کن
وقت سخن تو خامشی در خمشی تو ناطقی		یک نفسی خموش کن در خمشی خروش کن
راست نباشد ای پسر راست برو که حاذقی		بی‌دل و جان سخنوری شیوه گاو سامری

صورت این طلسم را هیچ کسی بدید نی		سوخت یکی جهان به غم آتش غم پدید نی
ای عجبا بدید کس آنک مرا کشید نی		می‌کشدم به هر طرف قوت کهربای او
صد قدح است بر قدح آنک قدح چشید نی		هست سماع چنگ نی هست شراب رنگ نی
شیشه شکست زیر پا پای کسی خلید نی		عشق قرابه باز و من در کف او چو شیشه‌ای
در نفس یگانگی شیخ نه و مرید نی		در قدم روندگان شیخ و مرید بی‌عدد
سایه بایزید بد مایه بایزید نی		آنک میان مردمان شهره شد و حدیث شد
ز آنک ندید هیچ کس خود رمضان و عید نی		مژده دهید عاشقان عید وصال می رسد

نی به خدا که از دغل چشم فراز می‌کنی		چشم تو خواب می‌رود یا که تو ناز می‌کنی
چونک بخفت بر زرش دست دراز می‌کنی		چشم ببسته‌ای که تا خواب کنی حریف را
بند کی سخت می‌کنی بند کی باز می‌کنی		سلسله‌ای گشاده‌ای دام ابد نهاده‌ای
بر سر گور کشتگان بانگ نماز می‌کنی		عاشق بی‌گناه را بهر ثواب می‌کشی
گه به مثال مطربان نغنغه ساز می‌کنی		گه به مثال ساقیان عقل ز مغز می‌بری
پرده بوسلیک را جفت حجاز می‌کنی		طبل فراق می‌زنی نای عراق می‌زنی
از صدقات حسن خود گنج نیاز می‌کنی		جان و دل فقیر را خسته دل اسیر را
تاج شهان همی‌بری ملک ایاز می‌کنی		پرده چرخ می‌دری جلوه ملک می‌کنی
اینک به صورتی شدی این به مجاز می‌کنی		عشق منی و عشق را صورت شکل کی بود
صورت سکه گر کنی آن پی گاز می‌کنی		گنج بلا نهایتی سکه کجاست گنج را
در کنف غنای او ناله آز می‌کنی		غرق غنا شو و خمش شرم بدار چند چند

بار تو ده شکسته را بارگه وفا تویی		آب تو ده گسسته را در دو جهان سقا تویی
میمنه را کله تویی میسره را قبا تویی		برج نشاط رخنه شد لشکر دل برهنه شد
چشم نهاده‌ایم ما در تو که توتیا تویی		می زده مییم ما کوفته دییم ما
آب حیاتی و حیا پشت دل و بقا تویی		روی متاب از وفا خاک مریز بر صفا
هر چه ز تو زیان کند آن همه را دوا تویی		چرخ تو را ندا کند بهر تو جان فدا کند
بهر زکات جان خود ساقی جان ما تویی		خیز بیار باده‌ای مرکب هر پیاده‌ای
گردن این خبر بزن شحنه کبریا تویی		این خبر و مجادلی نیست نشان یک دلی
باده خاص درفکن خاصبک خدا تویی		گردن عربده بزن وسوسه را ز بن بکن
ما نه کمیم از زنان یوسف خوش لقا تویی		وقت لقای یوسفان مست بدند کف بران
این خبری است معتبر پیش تو کاوستا تویی		از رخ دوست باخبر وز کف خویش بی‌خبر
تا که بداند این جهان باز که کیمیا تویی		پر کن زان می نهان تا بخوریم بی‌دهان
گشته به دست انبیا وارث انبیا تویی		باده کهنه خدا روز الست ره نما

لایق خرکمان من نیست در این جهان زهی		ریگ ز آب سیر شد من نشدم زهی زهی
من چه نهنگم ای خدا بازگشا مرا رهی		بحر کمینه شربتم کوه کمینه لقمه‌ام
هیچ رسد عجب مرا لقمه زفت فربهی		تشنه‌تر از اجل منم دوزخ وار می‌تنم
نیست دهان عشق را جز کف تو علف دهی		نیست نزار عشق را جز که وصال داروی
گر چه بود گران سری گر چه بود سبک جهی		عقل به دام تو رسد هم سر و ریش گم کند
نقش کننده هم تویی در دل هر مشبهی		صدق نهنده هم تویی در دل هر موحدی
روح ز بوی کوی تو مست و خراب و والهی		نوح ز اوج موج تو گشته حریف تخته‌ای
باز به شهر عشق رو ای تو فکنده در دهی		خامش باش و بازرو جانب قصر خامشان

دست جفا گشاده‌ای پای وفا کشیده‌ای		باز ترش شدی مگر یار دگر گزیده‌ای
ز آنک تو مکر دشمنان در حق من شنیده‌ای		دوش ز درد دل مها تا به سحر نخفته‌ام
ای شب دوش من بیا راست بگو چه دیده‌ای		ای دم آتشین من خیز تویی گواه دل
در پس پرده رفته‌ای پرده من دریده‌ای		آینه‌ای خریده‌ای می‌نگری به روی خود
عقل برفت یاوه شد تا تو به من رسیده‌ای		عقل کجا که من کنون چاره کار خود کنم
سوزن‌های بوالعجب در دل من خلیده‌ای		لعبت صورت مرا دوخته‌ای به جادوی
بر در و بام مردمان دوش چرا دویده‌ای		بر در و بام دل نگر جمله نشان پای توست
از هوس دهان تو تا لب کی گزیده‌ای		هر کی حدیث می‌کند بر لب او نظر کنم
کاین ز کجا گرفته‌ای وین ز کجا خریده‌ای		تهمت دزد برنهم هر کی دهد نشان تو

شرح نمی‌کنم که بس عاقل را اشارتی		هین که خروس بانگ زد وقت صبوح یافتی
باده بیار و دل ببر زود بکن تجارتی		فهم کنی تو خود که تو زیرک و پاک خاطری
چنگ ز چنگ هجر تو کرد حزین شکایتی		نای بنه دهان همی‌آرد صبح ناله‌ای
شیر و نبید خلد را نیست حدی و غایتی		درده بی‌دریغ از آن شیره و شیر رایگان
نیست بتر ز باخودی مذهب ما جنایتی		درده باده‌ای چو زر پاک ز خویشمان ببر
تا غم و غصه را کند اشقر می سیاستی		باده شاد جان فزا تحفه بیار از سما
دانش غیب یابد و تبصره و فراستی		عقل ز نقل تو شود منتقل از عقیله‌ها
مست تو را چه کم بود تجربه یا کفایتی		جام تو را چو دل بود در سر و سینه شعله‌ای
سر که بیافت آن طرب کی طلبد ریاستی		دست که یافت مشربی ماند ز حرص و مکسبی
دام تو کرکس مرا داد به غم ریاضتی		شست تو ماهی مرا چله نشاند مدتی
پاکدلی و صفوتی توسعه و احاطتی		قطره ز بحر فضل تو یافت عجب تبدلی
یافت به گنج رحمتت از دو جهان فراغتی		نفس خسیس حرص خو عاشق مال و گفت و گو
ز آنک به جان است متصل حج تو بی‌مسافتی		ترک زیارتت شها دان ز خری نه بی‌خری
طاق شو از فضول خود حاجت نیست طاقتی		هیچ مگو دلا هلا طاقت رنج نیستم
طاقت گنج نیستت این چه بود خساستی		طاقت رنج هر کسی داری و می‌کشی بسی
بر سر بینیت کند سر دلت علامتی		سر دل تو جز ولا تا نبود که بی‌گمان
نقد شود در این جهان عرض تو را قیامتی		حشر شود ضمیر تو در سخن و صفیر تو
ز آنک تو راست در کرم ثابتی و مهارتی		از بد و نیک مجرمان کند نشد وفای تو
جز ز زلال بحر تو نیست یقین طهارتی		جان و دل مرید را از شهوات ما و من
کعبه روان شده به تو تا که کند زیارتی		متقیان به بادیه رفته عشا و غادیه
یافت ز بندگی تو سروری و سیادتی		روح سجود می‌کند شکر وجود می‌کند
ذره به ذره را بود نوع دگر شهادتی		بر کرم و کرامت خنده آفتاب تو
روی به کعبه کرم مشتغل عبادتی		جمله به جست و جوی تو معتکفان کوی تو
یاد گرفته ز اوستا ظاهر پنج آیتی		پنج حس از مصاحف نور و حیات جامعت
گاه چو نای می‌کند بهر دم تو قامتی		گاه چو چنگ می‌کند پیش درت رکوع خوش
بوی برد به خامشی هر دل باشهامتی		بس کن ای خرد از این ناله و قصه حزین

خاربنان خشک را از گل او طراوتی		سرکه هفت ساله را از لب او حلاوتی
سنگ سیاه مرده را از گذرش سعادتی		جان و دل فسرده را از نظرش گشایشی
وز نظری که افکند زنده شود ولایتی		از گذری که او کند گردد سرد دوزخی
گر بت من ز مرده‌ای یاد کند حکایتی		مرده ز گور برجهد آید و مستمع شود
آنک ز لطف قامتش هر طرفی قیامتی		آنک ز چشم شوخ او هر نفسی است فتنه‌ای
آه که از هوای او می‌رسدم ملامتی		آه که در فراق او هر قدمی است آتشی

یک نفسی چو بازی و یک نفسی کبوتری		باز چه شد تو را دلا باز چه مکر اندری
باز چو نور اختران سوی حضیض می‌پری		همچو دعای صالحان دی سوی اوج می‌شدی
سیل تو می‌کشد مرا تا به کجام می‌بری		کشت مرا به جان تو حیله و داستان تو
تا دم مهر نشنوی تا سوی دوست ننگری		از رحموت گشته‌ای در رهبوت رفته‌ای
چونک به خود فروروم طعنه زنی که لنگری		گر سبکی کند دلم خنده زنی که هین بپر
گریه کنم تو گوییم چون بن کوزه می‌گری		خنده کنم تو گوییم چون سر پخته خنده زن
ز آنک نداد هند را صورت ترک تنگری		ترک تویی ز هندوان چهره ترک کم طلب
بخت بداد خاک را تابش زر جعفری		خنده نصیب ماه شد گریه نصیب ابر شد
چهره زرد جو ز من وز رخ خویش احمری		حسن ز دلبران طلب درد ز عاشقان طلب
تو ملکی و زیبدت سرکشی و ستمگری		من چو کمینه بنده‌ام خاک شوم ستم کشم
در دهنم بنه شکر چون ترشی نمی‌خوری		مست و خوشم کن آنگهی رقص و خوشی طلب ز من
ور ترشی پزی ز من هم ترشی برآوری		دیگ توام خوشی دهم چونک ابای خوش پزی
ای پرییی که از رخت بوی نمی‌برد پری		دیو شود فرشته‌ای چون نگری در او تو خوش
حیف بود که هر خسی لاف زند ز ساحری		سحر چرا حرام شد ز آنک به عهد حسن تو
ترک عتاب اگر کند دانک بود ز تو بری		ای دل چون عتاب و غم هست نشان مهر او
پرتو نور آن سری عاریتی است ای سری		ای تبریز شمس دین خسرو شمس مشرقت

بی ز وجود وز عدم باز شدم یکی دری		پیش از آنک از عدم کرد وجودها سری
نقطه روح لم یزل پاک روی قلندری		بی‌مه و سال سال‌ها روح زده‌ست بال‌ها
گوهر فقر در میان بر مثل سمندری		آتش عشق لامکان سوخته پاک جسم و جان
سیمبری که خون شود از بر خود خورد بری		خود خورد و فزون شود آنک ز خود برون شود
زر شده جان عاشقان عشق دکان زرگری		کوره دل درآ ببین زان سوی کافری و دین
کز رخ فقر نور شد جمله ز عرش تا ثری		چهره فقر را فدا فقر منزه از ردا
صد تبریز را ضمین از غم آب و آذری		مست ز جام شمس دین میکده الست بین

آتشیی تو آبیی آدمیی تو یا پری		ای دل بی‌قرار من راست بگو چه گوهری
سوی فنا چه دیده‌ای سوی فنا چه می‌پری		از چه طرف رسیده‌ای وز چه غذا چریده‌ای
راه خرد چه می‌زنی پرده خود چه می‌دری		بیخ مرا چه می‌کنی قصد فنا چه می‌کنی
جز تو که رخت خویش را سوی عدم همی‌بری		هر حیوان و جانور از عدمند بر حذر
گوش به پند کی نهی عشوه خلق کی خوری		گرم و شتاب می‌روی مست و خراب می‌روی
جانب بحر لامکان از دم من روانتری		از سر کوه این جهان سیل تویی روان روان
سوسن و سرو مست تو تا چه گلی چه عبهری		باغ و بهار خیره سر کز چه نسیم می‌وزی
درنرود به گوش ما چون هذیان کافری		بانک دفی که صنج او نیست حریف چنبرش
چون نگریزم از همه چون نرمم ز سامری		موسی عشق تو مرا گفت که لامساس شو
چون به میان خاک کان نقده زر جعفری		از همه من گریختم گر چه میان مردمم
تا نرود ز کان برون نیست کسیش مشتری		گر دو هزار بار زر نعره زند که من زرم

رو که بدین عاشقی سخت عظیم گولکی		با همگان فضولکی چون که به ما ملولکی
چون تو از آن قان نه‌ای رو که یکی مغولکی		ای تو فضول در هوا ای تو ملول در خدا
نازک و کبرکت که چه در هنرک نغولکی		مستک خویش گشته‌ای گه ترشک گهی خوشک
گر چه اصیلکی ولی خواجه تو بی‌اصولکی		گر تو کتاب خانه‌ای طالب باغ جان نه‌ای
تا نشوی از او چو زر در غم نیم پولکی		رو تو به کیمیای جان مس وجود خرج کن
یا تو ز هر فسرده‌ای سوی دلم رسولکی		گفتم با ضمیر خود چند خیال جسمیان
کرد طریق سالکان ایمن اگر تو غولکی		نور خدایگان جان در تبریز شمس دین

وی که دل تو چون حجر هان که قرابه نشکنی		ای که لب تو چون شکر هان که قرابه نشکنی
نرم درآ تو ای پسر هان که قرابه نشکنی		عشق درون سینه شد دل همه آبگینه شد
خاصه که او بود دوسر هان که قرابه نشکنی		هر که اسیر سر بود دانک برون در بود
دست به زلف او مبر هان که قرابه نشکنی		آن صنم لطیف تو گر چه که شد حریف تو
او دگر است و تو دگر هان که قرابه نشکنی		تا نکنی شناس او از دل خود قیاس او
آن نفسی است باخطر هان که قرابه نشکنی		چونک شوی تو مست او باده خوری ز دست او
نیک سبک تو برگذر هان که قرابه نشکنی		مست درون سینه‌ها بر سر آبگینه‌ها
خیره مشو در این خبر هان که قرابه نشکنی		حق چو نمود در بشر جمع شدند خیر و شر
تا تو نلافی از هنر هان که قرابه نشکنی		یا تبریز شمس دین گر چه شدی تو همنشین

نم ندهی به کشت من آب به این و آن دهی		تلخ کنی دهان من قند به دیگران دهی
باغ من و بهار من باغ مرا خزان دهی		جان منی و یار من دولت پایدار من
وقت نبات ریز من وعده و امتحان دهی		یا جهت ستیز من یا جهت گریز من
شیر سجود می‌کند چون به سگ استخوان دهی		عود که جود می‌کند بهر تو دود می‌کند
پای نهم بر آسمان گر به سرم امان دهی		برگذرم ز نه فلک گر گذری به کوی من
چون نشود ز تیر تو آنک بدو کمان دهی		عقل و خرد فقیر تو پرورشش ز شیر تو
خسرو خسروان شود گر به گدا تو نان دهی		در دو جهان بننگرد آنک بدو تو بنگری
لقمه کند دو کون را آنک تواش دهان دهی		جمله تن شکر شود هر که بدو شکر دهی
با تو مکیس چون کنم گر تو شکر گران دهی		گشتم جمله شهرها نیست شکر مگر تو را
یک نفسی چنین دهی یک نفسی چنان دهی		گه بکشی گران دهی گه همه رایگان دهی
زنده شود دل قمر گر به قمر قران دهی		مفخر مهر و مشتری در تبریز شمس دین

طوق قمر شکستیی فوق فلک نشستیی		خواجه اگر تو همچو ما بیخود و شوخ و مستیی
یا زر و سیم چیدیی گر تو فناپرستیی		کی دم کس شنیدیی یا غم کس کشیدیی
ساغر باده طرب بر سر غم شکستیی		برجهیی به نیم شب با شه غیب خوش لقب
طره دلربات را بر دل من ببستیی		ای تو مدد حیات را از جهت زکات را
شنگ و وقیح بودیی گر گرو الستییی		عاشق مست از کجا شرم و شکست از کجا
ور تو چو من نهنگیی کی به درون شستیی		ور ز شراب دنگیی کی پی نام و ننگیی
گر دهدی به دست تو شاد و فراخ دستیی		بازرسید مست ما داد قدح به دست ما
وز کف جام بخش او از کف خود برستییی		گر قدحش بدیدیی چون قدحش پریدیی
بخت شدی مساعدش ساعد خود نخستیی		وز رخ یوسفانه‌اش عقل شدی ز خانه‌اش
ور تو چو تیر راستی از پر کژ بجستیی		ور تو به گاه خاستی پس تو چه سست پاستی
وقت کلام لاییی وقت سکوت هستیی		خامش کن اگر تو را از خمشان خبر بدی

نیست تو را ضعیفتر از دل من شکاریی		یاور من تویی بکن بهر خدای یاریی
چنگ برای من کند با غم و سوز زاریی		نای برای من کند در شب و روز ناله‌ای
گر تو مرا به عاطفت در بر خود فشاریی		کی بفشاردی مرا دست غمی و غصه‌ای
گر تو ز ابر مرحمت بر سر من بباریی		دیده همچو ابر من اشک روان نباردی
گر سر زلف خویش را تو به کفم سپاریی		دست دراز کردمی‌گوش فلک گرفتمی
گر تو شبی به لطف خود خوش سر من بخاریی		از سر ماه من کله بستدمی ربودمی
حق زروع جان من کش تو کنی بهاریی		حق حقوق سابقت حق نیاز عاشقت
حق شعاع روی تو کو کندم نهاریی		حق نسیم بوی تو کان رسدم ز کوی تو
بر کف پای کوششم خار نکرد خاریی		تا که نثار کرده‌ای از گل وصل بر سرم
وز رخ تو درخت گل خجلت و شرمساریی		دارد از تو جزو و کل خرمیی و شادیی
تا کند او به نطق خود نادره غمگساریی		ای لب من خموش کن سوی اصول گوش کن

در سر و در دماغ جان جسته ز تو فسانه‌ای		ای زده مطرب غمت در دل ما ترانه‌ای
ز آتش عشق برجهد تا به فلک زبانه‌ای		چونک خیال خوش دمت از سوی غیب دردمد
قامت ما چو چنگ شد سینه ما چغانه‌ای		زهره عشق چون بزد پنجه خود در آب و گل
چون برهد ز باز جان قالب چون سمانه‌ای		آهوی لنگ چون جهد از کف شیر شرزه‌ای
شاه و یگانه او بود کز تو خورد یگانه‌ای		ای گل و ای بهار جان وی می و ای خمار جان
وین همگی درخت‌ها رسته شده ز دانه‌ای		باغ و بهار و بخت بین عالم پردرخت بین
تا که نماند مرگ را بر فقرا دهانه‌ای		از دهش و عطای تو فقر فقیر فخر شد
گر نکند وصال تو بار دگر بهانه‌ای		لطف و عطا و رحمتت طبل وصال می‌زند
تر کنم از فرات تو امشب خشک نانه‌ای		روزه مریم مرا خوان مسیحیت نوا
گشته خدنگ احمدی فخر بنی کنانه‌ای		گشته کمان سرمدی سرده تیرهای ما
بهر قدوم تیر تو رقعه دل نشانه‌ای		پیش کشیی آن کمان هر کس می‌کند زهی
یوسف جان ز چاه تن رفت به آشیانه‌ای		جذبه حق یک رسن تافت ز آه تو و من
هست برای جعد تو صبر گزیده شانه‌ای		خامش کن اگر سرت خارش نطق می‌دهد

آتش عشق درزده تا نبود عمارتی		هست به خطه عدم شور و غبار و غارتی
سایه ز آفتاب او کی نگرد شرارتی		ز آنک عمارت ار بود سایه کند وجود را
منتظرک نشسته او تا که رسد بشارتی		روح که سایگی بود سرد و ملول و بی‌طرب
برق زد از گناه او هر طرفی کفارتی		جان که در آفتاب شد هر گنهی که او کند
نیست بدید در هوا از لطف و طهارتی		شعله آفتاب را بر که و بر زمین است رنگ
نورپذیریش نگر لعل وش و مهارتی		جان به مثال ذره‌ها رقص کنان در آفتاب
رقص کنان ترانه زن گشته که خوش تجارتی		جان چو سنگ می‌دهد جان چو لعل می‌خرد
سر ازل بگویدش بی‌سخن و عبارتی		قرص فلک درآید و روی به گوش جان‌ها
آن دل و زهره کو کز آن دم بزند اشارتی		آنک به هر دمی نهان شعله زند به روح بر
کشته عشق خویش را شاه ازل زیارتی		محرم حق شمس دین ای تبریز را تو شه

آتش دل مقیم شد تو به سفر چرا شدی		ای که غریب آتشی در دل و جان ما زدی
آتش خویش را بگو کآب حیات آمدی		آتش تو مقیم شد با دل من ندیم شد
ای غم او چو شکری ای دل من چو کاغذی		چاشنی خیال تو می‌بدرد دل مرا
نور به است از همه خاصه که نور سرمدی		شمع بدان صبور شد تا همگیش نور شد
ماه مرا محاق شد بی‌مه فضل ایزدی		نور دمی که عاق شد طالب روح طاق شد
وحدت بی‌نهایتی گشت امام و مقتدی		بازرسید آیتی از طرف عنایتی
قبه ببست شهر را شهر برست از بدی		بست پلنگ قهر را بازگشاد مهر را

تا نفروشی ای صنم کز مه و مهر خوشتری		گر ز تو بوسه ای خرد صد مه و مهر و مشتری
در مگشای ای صنم کز دل و جان تو برتری		ور دو هزار جان و دل بر در تو وطن کند
ای صنما به جان تو کینه در بننگری		آینه کیست تا تو را در دل خویش جا دهد
غاشیه تو را کشد بر سر خود به چاکری		دست مده تو چرخ را تا که به پیش اسب او
در تن خویش بنگرد بیند وصف گوهری		دولت سنگ پاره‌ای گر چه بیافت چاره‌ای
با پر عشق او بپر چند به پر خود پری		ای دل بازشکل من جانب دست عشق او
لشکر عشق با وی است رو که تو هم ز لشکری		در پی شاه شمس دین تا تبریز می‌دوان

در سر مست من فکن جام شراب احمری		ساقی جان فزای من بهر خدا ز کوثری
باغ ارم تویی مها بر بر من بزن بری		بحر کرم تویی مرا از کف خود بده نوا
وی ز خطاب اشربوا مغز مرا پیمبری		ای به زمین ز آسمان آمده چون فرشته‌ای
ای رخ تو چو گلشنی وی قد تو صنوبری		بزم درآ و می بده رسم بهار نو بنه
نیست و نباشد و نبد چون رخ تو مصوری		گر چه به بتکده دلم هر نفسی است صورتی
چهره زرد چون زرم سرخ شود چو آذری		می چو دود بر این سرم بسکلد از تو لنگرم
فضل خدا چه کم شود گر برسد به کافری		بحر کرم چه کم شود گر بخورند جرعه‌ای
وین صدف وجود را بخش صفای گوهری		این دل بی‌قرار را از قدحی قرار ده
یا به تراش نردبان باز کن از فلک دری		یا برهان ز فکرتم یا برسان به فطرتم

برف تو بفسراندت گر تو تنور آذری		جمع مکن تو برف را بر خود تا که نفسری
و آنک ندارد آذری ناید از او برادری		آنک نجوشد او به خود جوش تو را تبه کند
آن سر و سبلتش مبین جان وی است لاغری		فربهیش به دست جو غره مشو به پشم او
سر تو چنین چنین مکن مشنو سست و سرسری		گر خوشی است این نوا برجه و گرم پیش آ

دید غرض که فقر بد بانگ الست را بلی		هر بشری که صاف شد در دو جهان ورا دلی
شادی کودکان بود بازی و لاغ بر تلی		عالم خاک همچو تل فقر چو گنج زیر او
و آنک ز گنج رسته شد گشت گران و کاهلی		چشم هر آنک بسته شد تابش حرص خسته شد
بر ره او هزار شه آه شگرف حاصلی		گنج جمال همچو مه جانش بدیده گفته خه
راه بیان برفتمی لیک کجاست واصلی		وصف لبش بگفتمی چهره جان شکفتمی
گر چه درون هر دو ده نیست درون قابلی		جان بجهان و هم بجه سر بمکش سرک بنه
ز آنک مبارک است سر بر کف پای کاملی		ای تبریز مشتهر بند به شمس دین کمر

دیده شدی نشان من گر نه که بی‌نشانمی		رو بنمودی به تو گر همگی نه جانمی
جوهر زر نمودمی گر نه درون کانمی		سیمبرا نه من زرم لعل لبا نه گوهرم
از هوس تو ای شکر همچو مگس برانمی		لطف توام نمی‌هلد ور نه همه زمانه را
سوسن وار گشتمی سر همه سر زبانمی		گلبن جان به عشق تو گفت اگر نترسمی
گفتم اگر چنینمی یک نفسی چنانمی		گوید خلق عاقلی یک نفسی به خود بیا
من کمرش گرفتمی سوی تواش کشانمی		سیم قبای ماه اگر لایق کوی تو بدی
آتش‌ها بکشتمی چاره عاشقانمی		موج هوای عشق تو گر هلدی دمی مرا
فاش و عیان به دست او بر مثل کمانمی		گر نه ز تیر غیرت او چشم زمانه دوختی
آه چه شدی که پیش او من شده ترجمانمی		از تبریز و شمس دین رمز و کنایت است این

کرته شام را ز مه نقش و طراز می‌کنی		زرگر آفتاب را بسته گاز می‌کنی
بر مثل اصولشان گرد و دراز می‌کنی		روز و شب و نتایج این حبشی و روم را
و آنک حقیقتی بود هزل و مجاز می‌کنی		گاه مجاز بنده را حق و حقیقتی دهی
با درهای بسته در خانه جواز می‌کنی		این چه کرامت است ای نقش خیال روی او
خاطر بی‌نیاز را پر ز نیاز می‌کنی		خاطر همچو باد را نقش جحود می‌دهی
در دل تنگ پرگره پنجره باز می‌کنی		در شب ابرگین غم مشعله‌ها درآوری
تو ز دلال و عز خود عزم عزاز می‌کنی		ما به دمشق عشق تو مست و مقیم بهر تو
گاه خود از کبیرها چشم فراز می‌کنی		گاه ز نیم زلتی برهمشان همی‌زنی
گاه قباد و شاه را بنده آز می‌کنی		گاه گدای راه را همت شاه می‌دهی
چنگ شکسته بسته را لایق ساز می‌کنی		می‌شکنی به زیر پا نای طرب نوای را
پرده بوسلیک را گاه حجاز می‌کنی		بربط عشرت مرا گاه سه تا همی‌کنی
باز ز پوست‌هاش چون همچو پیاز می‌کنی		جان ز وجود جود تو آمد و مغز نغز شد

غم نخورد از آنک تو روی بر او ترش کنی		آنک بخورد دم به دم سنگ جفای صدمنی
ز آنک نهاد در بغل خاص عقیق معدنی		می چو در او عمل کند رقص کند بغل زند
چشم بیار در رخم بنگر پیش روشنی		مرد قمارخانه‌ام عالم بی‌کرانه‌ام
خواجه مگر ندیده‌ای ملک و مقام ایمنی		ننگرد او به رنگ تو غم نخورد ز جنگ تو
از پی آب کی هلد روغن طبع روغنی		هیچ عسل ترش شود سرکه اگر ترش رود
لیک سماع هر کسی پاک نباشد از منی		من که در آن نظاره‌ام مست و سماع باره‌ام
لیک نداند ای پسر ترک زبان ارمنی		هست سماع ما نظر هست سماع او بطر
مست به بزم لامکان خورده شراب مؤمنی		در تک گور مؤمنان رقص کنان و کف زنان
می‌نگری تو سو به سو پله چشم می‌زنی		پیش تو است این دم او می‌نبری ز یار بو

هست شکرلبی اگر سرکه به قند می‌دهی		خواجه ترش مرا بگو سرکه به چند می‌دهی
عاشق و بیخودم مرا هرزه چه پند می‌دهی		گر تو نمی‌خری مخر می به هوس همی‌خرم
تاج و کمر عطا کنی بخت بلند می‌دهی		پیشتر آ تو ای پری از ترشی تویی بری
کآتش عشق خویش را تو به سپند می‌دهی		جان به هزار ولوله بهر تو گشت حامله
ور نه به دست جان من از چه کلند می‌دهی		چون فرهاد می‌کشی جان مرا به که کنی
بر تو گمان برد که تو بهر گزند می‌دهی		هر چه که می‌دهی بده بی‌خبر آن کسی که او
لاشه خری همی‌بری بیست سمند می‌دهی		برگ گلی همی‌بری باغ به پیش می‌کشی
نی به گنه همی‌زنی نی به پسند می‌دهی		شاکر خدمتی ولی گاه ز لاابالیی
چون به دمشق قحط شد آب به جند می‌دهی		چون سر زید بشکند چاره عمرو می‌کنی
ای تو چو آسیا به تو آنچ دهند می‌دهی		چند بگفتمت مگو لیک تو را گناه چیست

لعل و عقیق می‌کند در دل کان گداییی		صبح چو آفتاب زد رایت روشناییی
گوهر سنگ را بود با فلک آشناییی		گر ز فلک نهان بود در ظلمات کان بود
در دل سنگ می‌نهد شعشعه عطاییی		نور ز شرق می‌زند کوه شکاف می‌کند
در پی هر زمینیی مرتقب سماییی		در پی هر منوری هست یقین منوری
آزر بتگری کجا باشد بی‌خداییی		صورت بت نمی‌شود بی‌دل و دست آزری
فرق میان کان و کان هست به زرنماییی		گفت پیمبر به حق کآدمی است کان زر

برون آورد تا گشتم چنین شیدا و سودایی		مرا سودای آن دلبر ز دانایی و قرایی
شعار زهد پوشیدم پی خیرات افزایی		سر سجاده و مسند گرفتم من به جهد و جد
بدران بند هستی را چه دربند مصلایی		درآمد عشق در مسجد بگفت ای خواجه مرشد
اگر خواهی سفر کردن ز دانایی به بینایی		به پیش زخم تیغ من ملرزان دل بنه گردن
پس پرده چه می‌باشی اگر خوبی و زیبایی		بده تو داد اوباشی اگر رندی و قلاشی
بتان را صبر کی باشد ز غنج و چهره آرایی		فراری نیست خوبان را ز عرضه کردن سیما
گهی از چشم خود کرده سقیمان را مسیحایی		گهی از روی خود داده خرد را عشق و بی‌صبری
ز پیچ جعد خود داده به ترسایان چلیپایی		گهی از زلف خود داده به مؤمن نقش حبل الله
چه پژمردی چه پوسیدی در این زندان غبرایی		تو حسن خود اگر دیدی که افزونتر ز خورشیدی
چرا چون گل نمی‌خندی چرا عنبر نمی‌سایی		چرا تازه نمی‌باشی ز الطاف ربیع دل
که تا جوشت برون آرد از این سرپوش مینایی		چرا در خم این دنیا چو باده بر نمی‌جوشی
الا ای یوسف خوبان به قعر چه چه می‌پایی		ز برق چهره خوبت چه محروم است یعقوبت
که مؤمن آینه مؤمن بود در وقت تنهایی		ببین حسن خود ای نادان ز تاب جان او تا دان
که من در دل چه‌ها دارم ز زیبایی و رعنایی		ببیند خاک سر خود درون چهره بستان
که گنجی دارم اندر دل کند آهنگ بالایی		ببیند سنگ سر خود درون لعل و پیروزه
که من هم قابل نورم کنم آخر مصفایی		ببیند آهن تیره دل خود را در آیینه
به هستی پیش می‌آید که تا دزدد پذیرایی		عدم‌ها مر عدم‌ها را چو می‌بیند به دل گشته
که آید از سرشت او به سعی و فضل عنقایی		به هر سرگین کجا گشتی مگس را گر خبر بودی
سبک کاهل شود آن کس که باشد گول و فردایی		چو ابن الوقت شد صوفی نگردد کاهل فردا
میان عاشقان خو کن مباش ای دوست هرجایی		میان دلبران بنشین اگر نه غری و عنین
بگردان روی و واپس رو چو تو از اهل دریایی		ایا ماهی یقین گشتت ز دریای پس پشتت
درآ در آب و خوش می‌رو به آب و گل چه می‌پایی		ندای ارجعی بشنو به آب زندگی بگرو
به پای خود شدی جایی که آن جا دست می‌خایی		به جان و دل شدی جایی که نی جان ماند و نی دل
که عشق زر کند زردت اگر چه سیم سیمایی		ز خورشید ازل زر شو به زر غیر کمتر رو
تو سلطان زاده‌ای آخر منم لایق به لالایی		تو را دنیا همی‌گوید چرا لالای من گشتی
که تو مرکب شوی ما را به حمالی و سقایی		تو را دریا همی‌گوید منت مرکب شوم خوشتر
اگر تو بشنوی از من خمش باشی بیاسایی		خمش کن من چو تو بودم خمش کردم بیاسودم

که او صف‌های شیران را بدراند به تنهایی		مسلمانان مسلمانان مرا ترکی است یغمایی
فروافتد ز بیم او مه و زهره ز بالایی		کمان را چون بجنباند بلرزد آسمان را دل
بلا و محنتی شیرین که جز با وی نیاسایی		به پیش خلق نامش عشق و پیش من بلای جان
چو جعد خویش بگشاید نه دین ماند نه ترسایی		چو او رخسار بنماید نماند کفر و تاریکی
ز جان خویش بیزارم اگر دارد شکیبایی		مرا غیرت همی‌گوید خموش ار جانت می‌باید
حلالستت حلالستت اگر زنجیر می‌خایی		ندارد چاره دیوانه به جز زنجیر خاییدن
قبا بشکاف ای گردون قیامت را چه می‌پایی		بگو اسرار ای مجنون ز هشیاران چه می‌ترسی
به سوی قاف قربت پر که سیمرغی و عنقایی		وگر پرواز عشق تو در این عالم نمی‌گنجد
وگر خواهی که ره بینم درآ ای چشم و بینایی		اگر خواهی که حق گویم به من ده ساغر مردی
اگر خواهی که عالم را ضیا و نور افزایی		در آتش بایدت بودن همه تن همچو خورشیدی
که از خورشید خورشیدان تو را باشد پذیرایی		گدازان بایدت بودن چو قرص ماه اگر خواهی
وگر نازک دلی منشین بر گیجان سودایی		اگر دلگیر شد خانه نه پاگیر است برجه رو
گهی گم شو از این هر دو اگر همخرقه مایی		گهی سودای فاسد بین زمانی فاسد سودا
که ترکان راست جانبازی و هندو راست لالایی		به ترک ترک اولیتر سیه رویان هندو را
که مه رویان گردونی از او دارند زیبایی		منم باری بحمدالله غلام ترک همچون مه
خود این او می‌دمد در ما که ما ناییم و او نایی		دهان عشق می‌خندد که نامش ترک گفتم من
ببین نی‌های اشکسته به گورستان چو می‌آیی		چه نالد نای بیچاره جز آنک دردمد نایی
زبان حالشان گوید که رفت از ما من و مایی		بمانده از دم نایی نه جان مانده نه گویایی
که می‌ترسم که این آتش بگیرد راه بالایی		هلا بس کن هلا بس کن منه هیزم بر این آتش

مگر تو فکر منحوسی که جز بر غم نمی‌گردی		چه افسردی در آن گوشه چرا تو هم نمی‌گردی
چو آمد عیسی خوش دم چرا همدم نمی‌گردی		چو آمد موسی عمران چرا از آل فرعونی
چو قول عهد جانبازان چرا محکم نمی‌گردی		چو با حق عهدها بستی ز سستی عهد بشکستی
چرا مانند سلطانان بر این طارم نمی‌گردی		میان خاک چون موشان به هر مطبخ رهی سازی
چرا در حلقه مردان دمی محرم نمی‌گردی		چرا چون حلقه بر درها برای بانگ و آوازی
چگونه خسته به گردد چو بر مرهم نمی‌گردی		چگونه بسته بگشاید چو دشمن دار مفتاحی
ز عشق رایتش ای سر چرا پرچم نمی‌گردی		سر آنگه سر بود ای جان که خاک راه او باشد
چرا همچون مه تابان بر این عالم نمی‌گردی		چرا چون ابر بی‌باران به پیش مه ترنجیدی
چرا از عشق تصحیحش تو حرفی کم نمی‌گردی		قلم آن جا نهد دستش که کم بیند در او حرفی
دو چشمه داری ای چهره چرا پرنم نمی‌گردی		گلستان و گل و ریحان نروید جز ز دست تو
مگر ابلیس ملعونی که بر آدم نمی‌گردی		چو طوافان گردونی همی‌گردند بر آدم
اگر کعبه نه ای باری چرا زمزم نمی‌گردی		اگر خلوت نمی‌گیری چرا خامش نمی‌باشی

وگر یارم فقیرستی ز زر فارغ چه غم بودی		گرم سیم و درم بودی مرا مونس چه کم بودی
از آن گر فارغستی او ز پیش من چه کم بودی		خدایا حرمت مردان ز دنیا فارغش گردان
مکن آه و مخور حسرت که بختم محتشم بودی		نگارا گر مرا خواهی وگر همدرد و همراهی
اگر چشم تو سیرستی فلک ما را حشم بودی		بتا زیبا و نیکویی رها کن این گدارویی
وگر او بی‌طمع بودی همه کس خال و عم بودی		ز طمع آدمی باشد که خویش از وی چو بیگانه است
گر ابلیس این چنین بودی شه و صاحب علم بودی		بیا چون ما شو ای مه رو نه نعمت جو نه دولت جو
جفا او را وفا بودی سقم او را کرم بودی		از ابلیسی جدا بودی سقط او را ثنا بودی
اگر دانستیی پیشت همه هستی عدم بودی		زهی اقبال درویشی زهی اسرار بی‌خویشی
وگر خفته بدانستی که در خوابم چه غم بودی		جهانی هیچ و ما هیچان خیال و خواب ما پیچان
وگر زین خواب آشفته بجستی در نعم بودی		خیالی بیند این خفته در اندیشه فرورفته
وگر بیدار گشتی او نه زندان نی ارم بودی		یکی زندان غم دیده یکی باغ ارم دیده

که عاشق باش تا گیری ز نان و جامه بیزاری		امیر دل همی‌گوید تو را گر تو دلی داری
وگر گم گشت دستارت کند عشق تو دستاری		تو را گر قحط نان باشد کند عشق تو خبازی
ملایک را و جان‌ها را بر این ایوان زنگاری		ببین بی‌نان و بی‌جامه خوش و طیار و خودکامه
پی ملکی دگر افتد تو را اندیشه و زاری		چو زین لوت و از این فرنی شود آزاد و مستغنی
تو را گوید که یاری کن نیاری کردنش یاری		وگر دربند نان مانی بیاید یار روحانی
تو زین جوع البقر یارا مکن زین بیش بقاری		عصای عشق از خارا کند چشمه روان ما را
که اول من برون آیم خمش مانم ز بسیاری		فروریزد سخن در دل مرا هر یک کند لابه
فاوقد بیننا نارا یطفی نوره ناری		الا یا صاحب الدار رایت الحسن فی جاری
مگر بدخدمتی کردم که رو این سو نمی‌آری		چو من تازی همی‌گویم به گوشم پارسی گوید
به هر باغی گلی سازد که تا نبود کسی عاری		نکردی جرم ای مه رو ولی انعام عام او
به نوبت روی بنماید به هندو و به ترکاری		غلامان دارد او رومی غلامان دارد او زنگی
دمی این را دمی آن را دهد فرمان و سالاری		غلام رومیش شادی غلام زنگیش انده
به شب پشت زمین روشن شود روی زمین تاری		همه روی زمین نبود حریف آفتاب و مه
قدح در دور می‌گردد ز صحت‌ها و بیماری		شب این روز آن باشد فراق آن وصال این
که بسیار آسیا بینی که نبود جوی او جاری		گرت نبود شبی نوبت مبر گندم از این طاحون
که تا دریا بیاموزد درافشانی و درباری		چو من قشر سخن گفتم بگو ای نغز مغزش را

براق عشق جان داری ز مرگ خر چه اندیشی		چو سرمست منی ای جان ز خیر و شر چه اندیشی
چو بر بام فلک رفتی ز بحر و بر چه اندیشی		چو من با تو چنین گرمم چه آه سرد می‌آری
رسن بازی من دیدی از این چنبر چه اندیشی		خوش آوازی من دیدی دواسازی من دیدی
چو گوهر در بغل داری ز بدگوهر چه اندیشی		بر این صورت چه می‌چفسی ز بی‌معنی چه می‌ترسی
همه مصرند مست تو ز کور و کر چه اندیشی		تویی گوهر ز دست تو که بجهد یا ز شست تو
فقیر ذوالفقاری تو از آن خنجر چه اندیشی		چو با دل یار غاری تو چراغ چار یاری تو
چو کر و فر خود دیدی ز هر بی‌فر چه اندیشی		چو مد و جر خود دیدی چو بال و پر خود دیدی
تویی سلطان سلطانان ز بوالفنجر چه اندیشی		بیا ای خاصه جانان پناه جان مهمانان
چو در قعر چنین آبی از آن آذر چه اندیشی		خمش کن همچو ماهی شو در این دریای خوش دررو

کله جویی نیابی سر چه شیرین است بی‌خویشی		اگر زهر است اگر شکر چه شیرین است بی‌خویشی
برون آیی نیابی در چه شیرین است بی‌خویشی		چو افتادی تو در دامش چو خوردی باده جامش
بده آن زر به سیمین بر چه شیرین است بی‌خویشی		مترس آخر نه مردی تو بجنب آخر نمردی تو
غم هستی تو کمتر خور چه شیرین است بی‌خویشی		چرا تو سرد و برف آیی فنا شو تا شگرف آیی
به پیری عمر نو بنگر چه شیرین است بی‌خویشی		در این منگر که در دامم که پر گشت است این جامم
مسلمان شو تو ای کافر چه شیرین است بی‌خویشی		چه هشیاری برادر هی ببین دریای پر از می
زهی مشک و زهی عنبر چه شیرین است بی‌خویشی		نمود آن زلف مشکینش که عنبر گشت مسکینش
به دست هر یکی ساغر چه شیرین است بی‌خویشی		بیا ای یار در بستان میان حلقه مستان
ز بی‌خویشی از آن سوتر چه شیرین است بی‌خویشی		یکی شه بین تو بس حاضر به جمله روح‌ها ناظر

بپیما پنج پیمانه به یک پیمانه‌ای ساقی		چو بی گه آمدی باری درآ مردانه‌ای ساقی
پس آنگه گنج باقی بین در این ویرانه‌ای ساقی		ز جام باده عرشی حصار فرش ویران کن
مگیر از من منم بی‌دل تویی فرزانه‌ای ساقی		اگر من بشکنم جامی و یا مجلس بشورانم
بگویم از کی می‌ترسم تویی در خانه‌ای ساقی		چو باشد شیشه روحانی ببین باده چه سان باشد
جدا کن آب را از گل چو کاه از دانه‌ای ساقی		در آب و گل بنه پایی که جان آب است و تن چون گل
خلل از آب و گل باشد در این کاشانه‌ای ساقی		ز آب و گل بود این جا عمارت‌های کاشانه
تویی حیدر ببر زوتر سر بیگانه‌ای ساقی		زهی شمشیر پرگوهر که نامش باده و ساغر
ببر هر دم سر این شمع فراشانه‌ای ساقی		یکی سر نیست عاشق را که ببریدی و آسودی
از آن جام سخن بخش لطیف افسانه‌ای ساقی		نمی‌تانم سخن گفتن به هشیاری خرابم کن
گهی باشد که عاقل را کند دیوانه‌ای ساقی		سقاهم ربهم گاهی کند دیوانه را عاقل

به بوسیدن چنان دستی ز شاهنشاه سلطانی		مبارک باشد آن رو را بدیدن بامدادانی
هم از آغاز روز او را بدیدن ماه تابانی		بدیدن بامدادانی چنان رو را چه خوش باشد
دگر خورشید بر افلاک هستی شاد و خندانی		دو خورشید از بگه دیدن یکی خورشید از مشرق
ولیک او را کجا بیند که این جسم است و او جانی		بدیدن آفتابی را که خورشیدش سجود آرد
تو چشم از خواب بگشایی ببینی شاه شادانی		زهی صبحی که او آید نشیند بر سر بالین
چنان دشواریابی را بگه بینی تو آسانی		زهی روز و زهی ساعت زهی فر و زهی دولت
وگر از لطف پیش آید به هر مفلس رسد کانی		اگر از ناز بنشیند گدازد آهن از غصه
ور از چاهی ببینندش شود آن چاه ایوانی		اگر در شب ببینندش شود از روز روشنتر
که او آن است و صد چون آن که صوفی گویدش آنی		که خورشیدش لقب تاش است شمس الدین تبریزی

غلامانند سلطان را بیارا بزم سلطانی		بیامد عید ای ساقی عنایت را نمی‌دانی
قدح از دست تو خوشتر که می جان است و تو جانی		منم مخمور و مست تو قدح خواهم ز دست تو
بنه بر دست آن شیشه به قانون پری خوانی		بیا ساقی کم آزارم که من از خویش بیزارم
به حق خویشی ای ساقی که بی‌خویشم تو بنشانی		چنان کن شیشه را ساده که گوید خود منم باده
بحمدالله که دانستم که ما را خود تو جویانی		به عشق و جست و جوی تو سبو بردم به جوی تو
از آن می‌های روحانی وزان خم‌های پنهانی		تو خواهم کز نکوکاری سبو را نیک پر داری
به جان پاکت ای ساقی که پیمان را نگردانی		میی اندر سرم کردی و دیگر وعده‌ام کردی
در خیبر شکستی تو به بازوی مسلمانی		که ساقی الستی تو قرار جان مستی تو

به من ده جان به من ده جان چه باشد این گران جانی		مرا آن دلبر پنهان همی‌گوید به پنهانی
سمندر شو سمندر شو در آتش رو به آسانی		یکی لحظه قلندر شو قلندر را مسخر شو
که آتش با خلیل ما کند رسم گلستانی		در آتش رو در آتش رو در آتشدان ما خوش رو
نمی‌دانی که کفر ما بود جان مسلمانی		نمی‌دانی که خار ما بود شاهنشه گل‌ها
مسلمانان مسلمانان مسلمانی مسلمانی		سراندازان سراندازان سراندازی سراندازی
ولیکن جغد نشکیبد ز گورستان ویرانی		خداوندا تو می‌دانی که صحرا از قفس خوشتر
زهی دوران زهی حلقه زهی دوران سلطانی		کنون دوران جان آمد که دریا را درآشامد
که هست اندر رخش پیدا فر و انوار سبحانی		خمش چون نیست پوشیده فقیر باده نوشیده

فغان برخاست از جان‌های مجنونان روحانی		بر دیوانگان امروز آمد شاه پنهانی
که صافی گشته بود آوازم از انفاس حیوانی		میان نعره‌ها بشناخت آواز مرا آن شه
اگر دیوانه‌ام شاها تو دیوان را سلیمانی		اشارت کرد شاهانه که جست از بند دیوانه
بر این دیوانه هم شاید که افسونی فروخوانی		شها همراز مرغابی و هم افسون دیوانی
کز این دیوانه در دیوان بس آشوب است و ویرانی		به پیش شاه شد پیری که بربندش به زنجیری
دگر زنجیر نپذیرد تو خوی او نمی‌دانی		شه من گفت کاین مجنون به جز زنجیر زلف من
الیناراجعون گردد که او بازی است سلطانی		هزاران بند بردرد به سوی دست ما پرد

عجب امسال ای عاشق بدان اقبالگه آیی		مرا پرسید آن سلطان به نرمی و سخن خایی
که یعنی من گران گوشم سخن را بازفرمایی		برای آنک واگوید نمودم گوش کرانه
که تا باشد که واگوید سخن آن کان زیبایی		مگر کوری بود کان دم نسازد خویشتن را کر
بدان کس گو که او باشد چو تو بی‌عقل و هیهایی		شهم دریافت بازی را بخندید و بگفت این را
بگفتا شید آوردی تو جز استیزه نفزایی		یکی حمله دگر چون کر ببردم گوش و سر پیشش
همه در هام شد بسته بدان فرهنگ و بدرایی		چون دعوی کری کردم جواب و عذر چون گویم
بپرسیدش ز نام من بگفتا گیج و سودایی		به دربانش نظر کردم که یک نکته درافکن تو
که شاگرد در اویی چو او عیارسیمایی		نظر کردم دگربارش که اندرکش به گفتارش
که حیلت گر به پیش او نبیند غیر رسوایی		مرا چشمک زد آن دربان که تو او را نمی‌دانی
که جوشی بر سر آتش مثال دیگ حلوایی		مکن حیلت که آن حلوا گهی در حلق تو آید

چرا بیگانه‌ای از ما چو تو در اصل از مایی		به باغ و چشمه حیوان چرا این چشم نگشایی
ز اصل آورده‌ای دانم تو قانون شکرخایی		تو طوطی زاده‌ای جانم مکن ناز و مرنجانم
بهل طبع کژاندیشی که او یاوه‌ست و هرجایی		بیا در خانه خویش آ مترس از عکس خود پیش آ
اگر بر دیگران تلخی به نزد ما چو حلوایی		بیا ای شاه یغمایی مرو هر جا که ما رایی
نباشد عیب حلوا را به طعن شخص صفرایی		نباشد عیب در نوری کز او غافل بود کوری
کز آن گردان شده‌ست ای جان مه و این چرخ خضرایی		برآر از خاک جانی را ببین جان آسمانی را
بدن را در زیانی نه که تا جان را بیفزایی		قدم بر نردبانی نه دو چشم اندر عیانی نه
به سایه آن درخت اندر بخسپی و بیاسایی		درختی بین بسی بابر نه خشکش بینی و نی تر
شوی همرنگ او در حین به لطف و ذوق و زیبایی		یکی چشمه عجب بینی که نزدیکش چو بنشینی
نماند کو نماند کی نماند رنگ و سیمایی		ندانی خویش را از وی شوی هم شیء و هم لاشی
درون آب همچون مه ز بهر عالم آرایی		چو با چشمه درآمیزی نماید شمس تبریزی

که آمد نوبت عشرت زمان مجلس آرایی		رها کن ماجرا ای جان فروکن سر ز بالایی
کجا تردامنی ماند چو تو خورشید ما رایی		چه باشد جرم و سهو ما به پیش یرلغ لطفت
بسوزان هر چه می‌سوزی بفرما هر چه فرمایی		درآ ای تاج و تخت ما برون انداز رخت ما
هزاران باغ برسازی ز بی‌عقلی و شیدایی		اگر آتش زنی سوزی تو باغ عقل کلی را
از این سویش بیالایی وزان سویش بیارایی		وگر رسوا شود عاشق به صد مکروه و صد تهمت
نه تو اجزای خاکی را بدادی حله خضرایی		نه تو اجزای آبی را بدادی تابش جوهر
نه آنی که مگس را تو بدادی فر عنقایی		نه از اجزای یک آدم جهان پرآدمی کردی
بگفتش سرمه ساز این را برای نور بینایی		طبیبی دید کوری را نمودش داروی دیده
دو چشم خویش می‌کندی و می‌گشتی تماشایی		بگفتش کور اگر آن را که من دیدم تو می‌دیدی
زهی نوری که اندر چشم و در بی‌چشم می‌آیی		زهی لطفی که بر بستان و گورستان همی‌ریزی
وگر بر مردگان ریزی شود مرده مسیحایی		اگر بر زندگان ریزی برون پرند از گردون
چه داند زاغ کان طوطی چه دارد در شکرخایی		غذای زاغ سازیدی ز سرگینی و مرداری
نگهدار ای خدا ما را از آن گفتار و بدرایی		چه گفت آن زاغ بیهوده که سرگینش خورانیدی
به فضل خود زبان ما بدان گفتار بگشایی		چه گفت آن طوطی اخضر که شکر دادیش درخور
به علمی غیر علم دین برای جاه دنیایی		کیست آن زاغ سرگین چش کسی کو مبتلا گردد
که حق باشد زبان او چو احمد وقت گویایی		کیست آن طوطی و شکرضمیر منبع حکمت
که بس جان‌های نازک را کند این گفت سودایی		مرا در دل یکی دلبر همی‌گوید خمش بهتر

چو شعری نور افشانی و زان اشعار برگویی		بیا ای عارف مطرب چه باشد گر ز خوش خویی
که برگو تا چه می‌خواهی و زین حیران چه می‌جویی		به جان جمله مردان به درد جمله بادردان
بیاموزید ای خوبان رخ افروزی و مه رویی		از آن روی چو ماه او ز عشق حسن خواه او
الا ای اهل هندستان بیاموزید هندویی		از آن چشم سیاه او وزان زلف سه تاه او
هلا هاروت و ماروتم بیاموزید جادویی		ز غمزه تیراندازش کرشمه ساحری سازش
ز لعل جان فزای او بیاموزید دلجویی		ایا اصحاب و خلوتیان شده دل را چنان جویان
روان شو سوی بی‌سویان رها کن رسم شش سویی		ز خرمنگاه شش گوشه نخواهی یافتن خوشه
چو از تو کم نشد یک مو نمی‌دانم چه می‌مویی		همه عالم ز تو نالان تو باری از چه می‌نالی
کجایی ای سگ مقبل که اهل آن چنان کویی		فدایم آن کبوتر را که بر بام تو می‌پرد
چو آن استاد جان آمد چرا تخته نمی‌شویی		چو آن عمر عزیز آمد چرا عشرت نمی‌سازی
گهر در خانه گم کردی به هر ویران چه می‌پویی		در این دام است آن آهو تو در صحرا چه می‌گردی
تو یک تو نیستی ای جان تفحص کن که صدتویی		به هر روزی در این خانه یکی حجره نوی یابی
همو را بین همو را دان یقین می‌دان که با اویی		اگر کفری و گر دینی اگر مهری و گر کینی
گرفت این دم گلوی من که بفشارم گر افزویی		بماند آن نادره دستان ولیکن ساقی مستان

فنا شد چرخ و گردان شد ز نور پاک دولابی		درآمد در میان شهر آدم زفت سیلابی
برست از دی و از فردا چو شد بیدار از خوابی		نبود آن شهر جز سودا بنی آدم در او شیدا
چو کاهش پیش باد تند باسهمی و باتابی		چو جوشید آب بادی شد که هر که را بپراند
ببینی لعل اندر لعل می‌تابد چو مهتابی		چو که‌ها را شکافانید کان‌ها را پدید آرد
دو دست هجر او پرخون مثال دست قصابی		در آن تابش ببینی تو یکی مه روی چینی تو
همه افلاک پست او زهی بالطف وهابی		ز بوی خون دست او همه ارواح مست او
که تا فانی شود باقی شود انگور دوشابی		مثال کشتنش باشد چو انگوری که کوبندش
چو وا شد جانب توحید جان را این چنین بابی		اگر چه صد هزار انگور کوبی یک بود جمله
در انگشتش کند خاتم دهد ملکی و اسبابی		بیاید شمس تبریزی بگیرد دست آن جان را

زهی صورت زهی معنی زهی خوبی زهی خوبی		یکی گنجی پدید آمد در آن دکان زرکوبی
که جان یوسف از عشقش برآرد شور یعقوبی		زهی بازار زرکوبان زهی اسرار یعقوبان
کز این آتش زبون آید صبوری‌های ایوبی		ز عشق او دو صد لیلی چو مجنون بند می‌درد
جواهر بر طبق مانده چو زرکوبی کروبی		شده زرکوب و حق مانده تنش چون زرورق مانده
بزن گردن منافق را اگر از وی بیاشوبی		بیا بنواز عاشق را که تو جانی حقایق را

سوی افلاک روحانی دو دیده برگشادستی		اگر الطاف شمس الدین بدیده برفتادستی
ولی پرسعادت او در آن عالم نزادستی		گشادستی دو دیده پرقدم را نیز از مستی
که پنداری ز مادر او در آن عالم نزادستی		چو بنهادی قدم آن جا برفتی جسم از یادش
گهی مست جمالستی گهی سرمست باده ستی		میان خوبرویان جان شده چون ذره‌ها رقصان
ز فرزین بند سوداها ز اسب خود پیادستی		رخ خوبان روحانی که هر شاهی که دید آن را
از این‌ها جمله روی دل شدی بی رنگ و سادستی		چو از مخدوم شمس الدین زدی لطفی به روی دل
کمربسته به پیش او نشسته بر وسادستی		بدیدی جمله شاهان را و خوبان را و ماهان را
سزای جمله کردستی و داد حسن دادستی		اگر نه غیرت حضرت گرفتی دامن جاهش
دل ذرات خاک از جان و جان از شاه شادستی		نه نفسی رهزنی کردی نه آوازه فنا بودی
همه اجزای جرم خاک رقصان همچو بادستی		اگر در آب می‌دیدی خیال روی چون آتش
غلام خاک تو سنجر اسیرت کیقبادستی		ایا تبریز اگر سرت شدی محسوس هر حسی

مرا از روی این خورشید عارستی و ننگستی		ز رنگ روی شمس الدین گرم خود بو و رنگستی
شراب وصل آن شه را دمی در وی درنگستی		قرابه دل ز اشکستن شدی ایمن اگر از لطف
اگر نه هجر بدمستش به بدمستی و جنگستی		به بزمش جان‌های ما ندانستی سر از پایان
چرا بر من دلت رحمی نیارد گویی سنگستی		الا ای ساقی بزمش بگردان جام باقی را
همه هستی فروبردی تو پنداری نهنگستی		از آن می کو ز بهر شه دهان خویش بگشادی
ولیک آن بحر می‌بودی و رعدش بانگ چنگستی		ز بانگ رعد آن دریا تو بنگر چون به جوش آید
تو گویی دل چو قدسستی و می همچون فرنگستی		روان گشته میش چون خون درون دل به هر سویی
ز نصرت‌های یزدانی بر آن افرنگ هنگستی		که لشکرهای اسلام شه ما را درون قدس
خرابی گشتمی گر می ز جام شاه شنگستی		به یک ساغر نگردم مست تو ساقی بیشتر گردان
تو گویی باده صافی خیالت گویی بنگستی		ایا تبریز عقلم را خیال تو بشوراند
تو گویی عیسی خوش دم درون آن ترنگستی		ترنگ چنگ وصل او بپراندهمی جان را
که اندر جنگ سلطانی قدح تیر خدنگستی		پیاپی گردد از وصلش قدح‌ها بر مثال آن
شمار موی عقل آن جا تو بینی گویی دنگستی		چنین عقلی که از تزویر مو در موی می‌بیند
قدح در رو همی‌آید بریزش گویی لنگستی		ز تیزی‌های آن جامش که برق از وی فغان آید
چو گردند شیرگیر از وی مگر گویی پلنگستی		چه بالایی همی‌جوید می اندر مغز مستانش
ز بحر صدر شمس الدین که کان خمر تنگستی		فراوان ریز در جانم از آن می‌های ربانی

درافتد در جهان غوغا درافتد شور در هستی		اگر امروز دلدارم کند چون دوش بدمستی
که امروز است دست خون اگر چه دوش از او رستی		الا ای عقل شوریده بد و نیک جهان دیده
کی دیده است ای مسلمانان مه گردون در این پستی		درآمد ترک در خرگه چه جای ترک قرص مه
که مردن پیش دلبر به تو را زین عمر سردستی		چو گرد راه هین برجه هلا پا دار و گردن نه
کز این خم جهان چون می بجوشیدی برون جستی		برو بی‌سر به میخانه بخور بی‌رطل و پیمانه
غلامش چون شوی ای دل که تو خود عین آنستی		غلام و خاک آن مستم که شد هم جام و هم دستم
اگر چه چون زنان حیران ز خنجر دست خود خستی		چه غم داری در این وادی چو روی یوسفان دیدی
هزاران درد زه ارزد ز عشق یوسف آبستی		منال ای دست از این خنجر چو در کف آمدت گوهر
زهی طرفه که دریایی چو ماهی چون در این شستی		خمش کن ای دل دریا از این جوش و کف اندازی
بدران شست اگر خواهی برو در بحر پیوستی		چه باشد شست روباهان به پیش پنجه شیران
تو آن شیر پریشانی که صندوق خود اشکستی		نمی‌دانی که سلطانی تو عزرائیل شیرانی
عجب از چون تو شیر آید که در صندوق بنشستی		عجب نبود که صندوقی شکسته گردد از شیری
زهی دوران و دور ما که بهر ما میان بستی		خمش کردم درآ ساقی بگردان جام راواقی

به چستی و به شبخیزی چو ماه و اخترانستی		غلام پاسبانانم که یارم پاسبانستی
به تری و به رعنایی چو شاخ ارغوانستی		غلام باغبانانم که یارم باغبانستی
که نفسم عیب دان آمد و یارم غیب دانستی		نباشد عاشقی عیبی وگر عیب است تا باشد
بسوزد جمله عیبت را که او بس قهرمانستی		اگر عیب همه عالم تو را باشد چو عشق آمد
نشسته بر سر بامی که برتر ز آسمانستی		گذشتم بر گذرگاهی بدیدم پاسبانی را
ولیک از های های او در عالم در امانستی		کلاه پاسبانانه قبای پاسبانانه
که حال شش جهت یک یک در آیینه بیانستی		به دست دیدبان او یکی آیینه‌ای شش سو
برآوردم یکی شکلی که بیرون از گمانستی		چو من دزدی بدم رهبر طمع کردم بدان گوهر
ز هر شش سو برون رفتم که آن ره بی‌نشانستی		ز هر سویی که گردیدم نشانه تیر او دیدم
چو آمد راه واگشتن ز آینده نهانستی		همه سوها ز بی‌سو شد نشان از بی‌نشان آمد
ز نور پاسبان دیدم که او شاه جهانستی		چو زان شش پرده تاری برون رفتم به عیاری
که هم شه باغبانستی و هم شه باغ جانستی		چو باغ حسن شه دیدم حقیقت شد بدانستم
ازیرا رونق نقدت ز سنگ امتحانستی		از او گر سنگسار آیی تو شیشه عشق را مشکن
چنان خود را خلق کرده که نشناسی که آنستی		ز شاهان پاسبانی خود ظریف و طرفه می‌آید
سخن در حرف آورده که آن دونتر زبانستی		لباس جسم پوشیده که کمتر کسوه آن است
درون دلق جمشیدی که گنج خاکدانستی		به گل اندوده خورشیدی میان خاک ناهیدی
زبان هندوی گوید که خود از هندوانستی		زبان وحییان را او ز ازل وجه العرب بوده
که در جسم از زمینستی و در عمر از زمانستی		زمین و آسمان پیشش دو که برگ است پنداری
به چشم ابلهان گویی ز جنت ارمغانستی		ز یک خندش مصور شد بهشت ار هشت ور بیش است
که ما زر و هنر داریم و غافل زو که کانستی		بر او صفرا کنند آنگه ز نخوت اصل سیم و زر
چه خون گریند آن صبحی که خورشیدش عیانستی		چه عذر آرند آن روزی که عذرا گردد از پرده
نماید روح از تأثیر گویی در میانستی		میان بلغم و صفرا و خون و مره و سودا
چنین دان جان عالم را کز او عالم جوانستی		ز تن تا جان بسی راه است و در تن می‌نماند جان
که چرخ ار بی‌روانستی بدین سان کی روانستی		نه شخص عالم کبری چنین بر کار بی‌جان است
که عقل اقلیم نورانی و پاک درفشانستی		زمین و آسمان‌ها را مدد از عالم عقل است
صفات ذات خلاقی که شاه کن فکانستی		جهان عقل روشن را مددها از صفات آید
کمان پنهان کند صانع ولی تیر از کمانستی		که این تیر عوارض را که می‌پرد به هر سویی
اگر چه سگ نگهبان است تأثیر شبانستی		اگر چه عقل بیدار است آن از حی قیوم است
چو سگ خود را شبان بیند همه سودش زیانستی		چو سگ آن از شبان بیند زیانش جمله سودستی
وگر خود را ملک دانی جهان از تو جهانستی		چو خود را ملک او بینی جهان اندر جهان باشی
و این اجزا در آمدشد مثال کاروانستی		تو عقل کل چو شهری دان سواد شهر نفس کل
غنیمت برده و صحت و بختش همعنانستی		خنک آن کاروانی کان سلامت با وطن آید
سلام شاه می‌آرند و جان دامن کشانستی		خفیر ارجعی با او بشیر ابشروا بر ره
و یا بازان و زاغانند پس در آشیانستی		خواطر چون سوارانند و زوتر زی وطن آیند
مقامت ساعد شه دان که شاه شه نشانستی		خواطر رهبرانند و چو رهبر مر تو را بار است
کسی کش زاغ رهبر شد به گورستان روانستی		وگر زاغ است آن خاطر که چشمش سوی مردار است
که اکسیر است شادی ساز او را کاندهانستی		چو در مازاغ بگریزی شود زاغ تو شهبازی
تجلی سازدی مطلق اصالت را یگانستی		گر آن اصلی که زاغ و باز از او تصویر می‌یابد
دمی پهلو تهی کردی همه کس شادمانستی		ور آن نوری کز او زاید غم و شادی به یک اشکم
همین گفت ار نه پرده ستی همه با همگنانستی		همه اجزا همی‌گویند هر یک ای همه تو تو
گران باد آشکارستی نه لنگر بادبانستی		درخت جان‌ها رقصان ز باد این چنین باده
گر آن بانگش به حس آید هر اشتر ساربانستی		درای کاروان دل به گوشم بانگ می‌آرد
وگر نه عین کری هم کران را ترجمانستی		درافتد از صدف هر دم صدف بازش خورد در دم
ادیم طایفی گشتی به هر جا سختیانستی		سهیل شمس تبریزی نتابد در یمن ور نی
ندیدی هیچ دیده گر ضیا نه دیدبانستی		ضیاوار ای حسام الدین ضیاء الحق گواهی ده
گواهی مشک اذفربو که بر عالم وزانستی		گواهی ضیا هم او گواهی قمر هم رو
ولی چشم تو گوش آمد که حرفش گلستانستی		اگر گوشت شود دیده گواهی ضیا بشنو
چو پا در قیر جزوستت حجابت قیروانستی		چو از حرفی گلستانی ز معنی کی گل استانی
تو را نامه به چپ دادند که بیرون ز آستانستی		کتاب حس به دست چپ کتاب عقل دست راست
و تبدیل طبیعت هم نه کار داستانستی		چو عقلت طبع حس دارد و دست راست خوی چپ
که اندر شهر تبدیلت زبان‌ها چون سنانستی		خداوندا تو کن تبدیل که خود کار تو تبدیل است
تو نور شمع می‌سازی که اندر شمعدانستی		عدم را در وجود آری از این تبدیل افزونتر
تو تانی کرد چپ را راست بنده ناتوانستی		تو بستان نامه از چپم به دست راستم درنه
تو که را که کنی زیرا نه کوه از خود گرانستی		ترازوی سبک دارم گرانش کن به فضل خود
که قعر دوزخ ار خواهی به از صدر جنانستی		کمال لطف داند شد کمال نقص را چاره

تنت گر آن چنان بودی که گفتی دل نگاره ستی		گر آبت بر جگر بودی دل تو پس چه کاره ستی
ملالت بر برون تو نمی‌گویی چه کاره ستی		وگر بر کار بودی دل درون کارگاه عشق
و عیدت گر کنارستی ز غم جان برکناره ستی		غنیمت دار رمضان را چو عیدت روی ننموده‌ست
دل بیچاره را می‌دان که او محتاج چاره ستی		چو روشن گشتی از طاعت شدی تاریک از عصیان
ورای کفر و ایمان دل همیشه در نظاره ستی		وگر محتاج این طاعت نماندستی دل مسکین
ز تابش‌های خورشیدش مبر گو سنگ خاره ستی		تو گویی جان من لعل است مگر نبود بدین لعلی
اگر خود منجنیق صوم دایم سوی باره ستی		به گرد قلعه ظلمت نماندی سنگ یک پاره
اگر بودی مسلمانی مؤذن بر مناره ستی		بزن این منجنیق صوم قلعه کفر و ظلمت بر
نه هر پاره ز گاو نفس آویز قناره ستی		اگر از عید قربان سرافرازان بدانندی
ز بهر ساکنی سوزش شکم سوزی هماره ستی		اگر سوز دل مسکین بدیدییی از این لقمه
اگر این عشق باره ستی چرا او لوت باره ستی		در اول منزلت این عشق با این لوت ضدانند
اگر عاشق بدی آن کس که دایم لوت خواره ستی		همه عالم خر و گاوان به عیش اندرخزیدندی
ز جور نفس تردامن گریبان‌هات پاره ستی		اگر دیدی تو ظلمت‌ها ز قوت‌های این لقمه
ببینی عیسی مریم که در میدان سواره ستی		به تدریج ار کنی تو پی خر دجال از روزه
به هر یا رب که می‌گویی تو لبیکت دوباره ستی		اگر امر تصوموا را نگهداری به امر رب

مرا صد درد کان بودی مرا صد عقل و رایستی		اگر یار مرا از من غم و سودا نبایستی
فلک با جمله گوهرهاش پیش من گدایستی		وگر کشتی رخت من نگشتی غرقه دریا
خرد در کار عشق ما چرا بی‌دست و پایستی		وگر از راه اندیشه بدین مستان رهی بودی
چرا قید کله بودی چرا قید قبایستی		وگر خسرو از این شیرین یکی انگشت لیسیدی
چرا بهر حشایش او بدین حد ژاژخایستی		طبیب عشق اگر دادی به جالینوس یک معجون
مثال ابر هر کوهی معلق بر هوایستی		ز مستی تجلی گر سر هر کوه را بودی
بیابان‌های بی‌مایه پر از نوش و نوایستی		وگر غولان اندیشه همه یک گوشه رفتندی
دلارام جهان پرور بر آن عهد و وفایستی		وگر در عهده عهدی وفایی آمدی از ما
متاع هستی خلقان برون زین آسیایستی		وگر این گندم هستی سبکتر آرد می‌گشتی
در این دریا همه جان‌ها چو ماهی آشنایستی		وگر خضری دراشکستی به ناگه کشتی تن را
ز خویش خود خبر بودی ملک شاعر ستایستی		ستایش می‌کند شاعر ملک را و اگر او را
نه در جبر و قدر بودی نه در خوف و رجایستی		وگر جبار بربستی شکسته ساق و دستش را
نه از مرهم بپرسیدی نه جویای دوایستی		در آن اشکستگی او گر بدیدی ذوق اشکستن
نمی‌باید شدی باید اگر او را ببایستی		نشان از جان تو این داری که می‌باید نمی‌باید
یکی برگ کهی بودی گنه بر کهربایستی		وگر از خرمن خدمت تو ده سالار منبل را
زمین کل آسمان گشتی گرش چون من صفایستی		فراز آسمان صوفی همی‌رقصید و می‌گفت این
پر از معنی بدی عالم اگر معنی بپایستی		خمش کن شعر می‌ماند و می‌پرند معنی‌ها

از آنچ زهره ساقی بیاوردش ره آوردی		دل پردرد من امشب بنوشیده‌ست یک دردی
که امشب می‌نماید عشق بر عشاق پامردی		چه زهره دارد و یارا که خواب آرد حشر ما را
تو مرد عاشقی آخر زبون خواب چون گردی		زنان در تعزیت شب‌ها نمی‌خسبند از نوحه
بترس از مات و از قایم چو نطع عشق گستردی		دلا می‌گرد چون بیدق به گرد خانه آن شه
که بیرون شد مزاج من هم از گرمی هم از سردی		مرا هم خواب می‌باید ولیکن خواب می‌ناید

به ساقی گو که زود آخر هم از اول قدح دردی		دل آتش پرست من که در آتش چو گوگردی
زهی بستان و باغ و رز کز آن انگور افشردی		بیا ای ساقی لب گز تو خامان را بدان می‌پز
که آن شب بردیم بیخود بدان مه روم بسپردی		نشان بدهم که کس ندهد نشان این است ای خوش قد
چو داد آن باده ناری به اول دم فرومردی		تو عقلا یاد می‌داری که شاه عقلم از یاری
چو زر گیری بود آذر ور آتش برزنی بردی		دو طشت آورد آن دلبر یکی ز آتش یکی پرزر
چه دانی قدر آتش را که آن جا کودک خردی		ببین ساقی سرکش را بکش آن آتش خوش را
ور اندر زر تو بگریزی مثال زر بیفسردی		ز آتش شاد برخیزی ز شمس الدین تبریزی

به تبریز آمدی این دم بیابان را بپیمودی		اگر آب و گل ما را چو جان و دل پری بودی
نماندی هیچ بیماری گر او رخسار بنمودی		بپر ای دل که پر داری برو آن جا که بیماری
اگر پرش ببخشیدی بر او دلبر ببخشودی		چه کردی آن دل مسکین اگر چون تن گران بودی
که بر تبریزیان در ره دواسپه او برافزودی		دریغا قالبم را هم ز بخشش نیم پر بودی
به هر شهری و هر جایی به هر دشتی و هر رودی		مبارک بادشان این ره به توفیق و امان الله
اگر پیدا بدی پاسش یکی همراه نغنودی		دلم همراه ایشان شد که شبشان پاسبان باشد
نحاسی را ز اکسیری ایازی را ز محمودی		بپرید ای شهان آن سو که یابید آنچ قسمت شد
روان باشید همچون مه به سوی برج مسعودی		روید ای عاشقان حق به اقبال ابد ملحق
که از سردان و مردودان شود جوینده مردودی		به برج عاشقان شه میان صادقان ره
گرت طالب نبودی شه چنین پرهات نگشودی		بپر ای دل به پنهانی به پر و بال روحانی
اگر نه خالق است آن شه تو را از خلق نربودی		در احسان سابق است آن شه به وعده صادق است آن شه
از این آتش خرد نوری از این آذر هوا دودی		برون از نور و دود است او که افروزید این آتش
بسوز از عشق نور او درون نار چون عودی		دلا اندر چه وسواسی که دود از نور نشناسی
چو فرزند خلیلی تو مترس از دود نمرودی		نه از اولاد نمرودی که بسته آتش و دودی
که گر آتش نبودی خود رخ آیینه که زدودی		در آتش باش جان من یکی چندی چو نرم آهن
چنانک آهن شود مومی ز کف شمع داوودی		چه آسان می‌شود مشکل به نور پاک اهل دل
تجلی بهر موسی دان به جودی که رسد جودی		ز شمس الدین شناس ای دل چو بر تو حل شود مشکل

بهار جان شدی تازه نهال تن بخندیدی		اگر گل‌های رخسارش از آن گلشن بخندیدی
تنم از لطف جان گشتی و جان من بخندیدی		وگر آن جان جان جان به تن‌ها روی بنمودی
شدی این خانه فردوسی چو گل مسکن بخندیدی		ور آن نور دو صد فردوس گفتی هی قنق گلدم
تن مرده شدی گویا دل الکن بخندیدی		وگر آن ناطق کلی زبان نطق بگشادی
روان‌ها ذوفنون گشتی و هر یک فن بخندیدی		گر آن معشوق معشوقان بدیدستی به مکر و فن
شدندی فاش مستوران گر او معلن بخندیدی		دریدی پرده‌ها از عشق و آشوبی درافتادی
همه دراعه‌های حسن تا دامن بخندیدی		گر آن سلطان خوبی از گریبان سر برآوردی
طرب چون خوشه‌ها کردی و چون خرمن بخندیدی		ور آن ماه دو صد گردون به ناگه خرمنی کردی
خشونت‌ها گرفتی لطف و هر اخشن بخندیدی		ور او یک لطف بنمودی گشادی چشم جان‌ها را
به مسکینی شدی او گنج و بر مخزن بخندیدی		شهنشاه شهنشاهان و قانان چون عطا دادی
حسن مستک شدی بی‌می و بر احسن بخندیدی		از آن می‌های لعل او ز پرده غیب رو دادی
شدی مرمر مثال لعل و بر معدن بخندیدی		ور آن لعل لبان او گهرها دادی از حکمت
که خارا بدادی شیر و تا آهن بخندیدی		ور آن قهار عاشق کش به مهر آمیزشی کردی
به حق بر رستم دستان صف اشکن بخندیدی		وگر زالی از آن رستم بیابیدی نظر یک دم
نه بر شیران مست آن روز مرد و زن بخندیدی		در آن روزی که آن شیر وغا مردی کند پیدا
که تا ساغر شدی سرمست وز می دن بخندیدی		پیاپی ساقی دولت روان کردی می خلت
حیاتش جاودان گشتی و بر مردن بخندیدی		هر آن جانی که دست شمس تبریزی ببوسیدی
کراهت داشتی بر امن و بر مؤمن بخندیدی		بدیدی زود امن او ز مردی جنگ می‌جستی

ببین دریای شیرینی ببین موج گهر باری		نکو بنگر به روی من نه آنم من که هر باری
قیامت کو که تا بیند به نقد این شور و شر باری		کی بگریزد ز دست حق کی پرهیزد ز شست حق
نداری زین دو بیرون شو گه باش و سفر باری		یکی دستش چو قبض آمد یکی دستش چو بسط آمد
چو موسی گر کمر بندی بر آن کوه کمر باری		چو عیسی گر شکر خندی شکرخنده ببین از وی
به کوی یار ما دررو که بینی بام و در باری		شدی دربان هر دونی به زیر بام گردونی
درآ در باغ جان بنگر شکوفه و شاخ تر باری		به شاخ گل همی‌گفتم چه می‌رقصی در این گلخن
قلم بشکن بیا بشنو پیام نیشکر باری		عطارد را همی‌گفتم به فضل و فن شدی غره
سر اندر بزم سلطان کن ببین سودای سر باری		به گوش زهره می‌گفتم که گوشت گرم شد از می
ز غنچه بسته لب بشنو ز خاموشان خبر باری		چو سوسن صد زبان داری زبان درکش از این زاری

زهی صورت بدان صورت نمی‌مانی که هر باری		بنامیزد نگویم من که تو آنی که هر باری
بسوزد جان اگر گویم همان جانی که هر باری		بسوزد دل اگر گویم همان دلدار پیشینی
اگر تو آستین زان سان برافشانی که هر باری		فلک هم خرقه ازرق بدرد زود تا دامن
اگر زان سان من و ما را برون رانی که هر باری		زهی خلوت زهی شاهی مسلم گشت آگاهی
بدان دم نامه گل را نمی‌خوانی که هر باری		بنال ای بلبل بیخود که سوز دیگر آوردی

کجا گیرد نظام ای جان به صرفه خشک بازاری		مروت نیست در سرها که اندازند دستاری
رها کن صرفه جویی را که برناید بدین کاری		رها کن گرگ خونی را که رو نارد بدان صیدی
چو نبود خرج سودایی فدای خوبی یاری		چه باشد زر چه باشد جان چه باشد گوهر و مرجان
وگر خلخال زر دارم مرا خاری بود خاری		ز بخل ار طوق زر دارم مرا غلی بود غلی
شدستی پاسبان زر هلا می‌پیچ چون ماری		برو ای شاخ بی‌میوه تهی می‌گرد چون چرخی
تو خواجه شهر می‌خوانش که او را نیست شلواری		تو زر سرخ می‌گویش که او زرد است و رنجوری
چرا چون شربت شافی نباشم نوش بیماری		چرا از بهر همدردان نبازم سیم چون مردان
غذای گوش‌ها گشته به هر زخمی و هر تاری		نتانم بد کم از چنگی حریف هر دل تنگی
صلای عیش می‌گوید به هر مخمور و خماری		نتانم بد کم از باده ز ینبوع طرب زاده
که می‌جوشد ز هر عرقش عطابخشی و ایثاری		کرم آموز تو یارا ز سنگ مرمر و خارا
چگونه شیر حق باشد اسیر نفس سگساری		چگونه میر و سرهنگی که ننگ صخره و سنگی
نماید شاخ زشتش را وگر چه هست ستاری		خمش کردم که رب دین نهان‌ها را کند تعیین

به جانی کز وصالت زاد مهجوری روا داری		ایا نزدیک جان و دل چنین دوری روا داری
تو با آن لطف شیرین کار این شوری روا داری		گرفتم دانه تلخم نشاید کشت و خوردن را
مرا در دل چنین سوزی و محروری روا داری		تو آن نوری که دوزخ را به آب خود بمیرانی
مرا بی‌حله وصلت بدین عوری روا داری		اگر در جنت وصلت چو آدم گندمی خوردم
مثال لشکر خوارزم با غوری روا داری		مرا در معرکه هجران میان خون و زخم جان
چنین تعذیب بعد از عفو و مغفوری روا داری		مرا گفتی تو مغفوری قبول قبله نوری
به زخم چشم بدخواهان در او کوری روا داری		مها چشمی که او روزی بدید آن چشم پرنورت
معاذالله که آزار یکی موری روا داری		جهان عشق را اکنون سلیمان بن داوودی
سوی تبریز واگردی و مستوری روا داری		تو آن شمسی که نور تو محیط نورها گشته‌ست

که امشب می‌نویسد زی نویسد باز فردا ری		دلم همچون قلم آمد در انگشتان دلداری
قلم گوید که تسلیمم تو دانی من کیم باری		قلم را هم تراشد او رقاع و نسخ و غیر آن
گه او را سرنگون دارد گهی سازد بدو کاری		گهی رویش سیه دارد گهی در موی خود مالد
به یک رقعه قرانی را رهاند از بلا آری		به یک رقعه جهانی را قلم بکشد کند بی‌سر
اگر در دست سلطانی اگر در کف سالاری		کر و فر قلم باشد به قدر حرمت کاتب
که جالینوس به داند صلاح حال بیماری		سرش را می‌شکافد او برای آنچ او داند
نداند آن قلم کردن به طبع خویش انکاری		نیارد آن قلم گفتن به عقل خویش تحسینی
در او هوش است و بی‌هوشی زهی بی‌هوش هشیاری		اگر او را قلم خوانم و اگر او را علم خوانم
چه بی‌ترکیب ترکیبی عجب مجبور مختاری		نگنجد در خرد وصفش که او را جمع ضدین است

چو آهوی منی ای جان ز شیر نر چه غم داری		چو سرمست منی ای جان ز درد سر چه غم داری
چو شور و شوق من هستت ز شور و شر چه غم داری		چو مه روی تو من باشم ز سال و مه چه اندیشی
براق عشق رامت شد ز مرگ خر چه غم داری		چو کان نیشکر گشتی ترش رو از چه می‌باشی
چو بر بام فلک رفتی ز خشک و تر چه غم داری		چو من با تو چنین گرمم چه آه سرد می‌آری
رسن بازی من دیدی از این چنبر چه غم داری		خوش آوازی من دیدی دواسازی من دیدی
چو گوهر در بغل داری ز بی‌گوهر چه غم داری		بر این صورت چه می‌چفسی ز بی‌معنی چه می‌ترسی
همه مصرند مست تو ز کور و کر چه غم داری		ایا یوسف ز دست تو کی بگریزد ز شست تو
فقیر ذوالفقاری تو از آن خنجر چه غم داری		چو با دل یار غاری تو چراغ چار یاری تو
اگر بستند درها را ز بند در چه غم داری		گرفتی باغ و برها را همی‌خور آن شکرها را
چو کر و فر خود دیدی ز هر بی‌فر چه غم داری		چو مد و جر خود دیدی چو بال و پر خود دیدی
ایا سلطان سلطانان تو از سنجر چه غم داری		ایا ای جان جان جان پناه جان مهمانان
چو اندر قعر دریایی تو از آذر چه غم داری		خمش کن همچو ماهی تو در آن دریای خوش دررو

نگفتم با کسی منشین که باشد از طرب عاری		کی افسون خواند در گوشت که ابرو پرگره داری
ز صحن سینه پرغم دهد پیغام بیماری		یکی پرزهر افسونی فروخواند به گوش تو
از او بگریز و بشناسش چرا موقوف گفتاری		چو دیدی آن ترش رو را مخلل کرده ابرو را
که پرزهرت کند آبش اگر چه نوش منقاری		چه حاجت آب دریا را چشش چون رنگ او دیدی
رمیده و بدگمان بودند همچون کبک کهساری		لطیفان و ظریفانی که بودستند در عالم
مفرح بدهمت لیکن مکن دیگر وحل خواری		گر استفراغ می‌خواهی از آن طزغوی گندیده
فدفینی و صفینی و صفو عینک الجاری		الا یا صاحب الدار ادر کأسا من النار
فانا مسنا ضر فلا ترضی باضراری		فطفینا و عزینا فان عدنا فجازینا
فعندی منه آثار و انی مدرک ثاری		ادر کأسا عهدناه فانا ما جحدناه
و انت المحشر الثانی فاحیینا بمدرار		ادر کأسا باجفانی فدا روحی و ریحانی
و غیرنی و سیرنی بجود کفک الساری		فاوقد لی مصابیحی و ناولنی مفاتیحی
چو تازی وصف تو گویم برآرد پارسی زاری		چو نامت پارسی گویم کند تازی مرا لابه
زهی طوق و زهی منصب که هست آن سلسله داری		بگه امروز زنجیری دگر در گردنم کردی
چو زنگی را دهی رنگی شود رومی و روم آری		چو زنجیری نهی بر سگ شود شاه همه شیران
اتبلینی بافلاسی و تعلینی باکثاری		الا یا صاحب الکاس و یا من قلبه قاسی
فناول قهوه تغنی من اعساری و ایساری		لسان العرب و الترک هما فی کاسک المر
چه جای خواب می‌بینم جمالش را به بیداری		مگر شاه عرب را من بدیدم دوش خواب اندر

کبوترهای دل‌ها را تویی شاهین اشکاری		برآ بر بام ای عارف بکن هر نیم شب زاری
بود دل‌های افسرده ز حر تو شود جاری		بود جان‌های پابسته شوند از بند تن رسته
همی‌پایند یاران را به دعوتشان بکن یاری		بسی اشکوفه و دل‌ها که بنهادند در گل‌ها
درآور باغ مزمن را به پرواز و به طیاری		به کوری دی و بهمن بهاری کن بر این گلشن
بخندان خار محزون را که تو ساقی اقطاری		ز بالا الصلایی زن که خندان است این گلشن
نه ز آب چشمه جیحون از آن آبی که تو داری		دلی دارم پر از آتش بزن بر وی تو آبی خوش
بیا ای خوب خوش مذهب بکن با روح سیاری		به خاک پای تو امشب مبند از پرسش من لب
که سلطان قوی دستی و هش بخشی و هشیاری		چو امشب خواب من بستی مبند آخر ره مستی
ازیرا گنج پنهانی و اندر قصد اظهاری		چرا بستی تو خواب من برای نیکویی کردن
فزون از شهد و از شکر به شیرینی خوش خواری		زهی بی‌خوابی شیرین بهیتر از گل و نسرین
که جان از سوز مشتاقی ندارد هیچ صباری		به جان پاکت ای ساقی که امشب ترک کن عاقی
ازیرا مرد خواب افکن درآمد شب به کراری		بیا تا روز بر روزن بگردیم ای حریف من
که این مغز است و آن قشر است و این نور است و آن ناری		بر این گردش حسد آرد دوار چرخ گردونی
ز روز و شب رهیدم من بدین مستی و خماری		چه کوتاه است پیش من شب و روز اندر این مستی
که تا بینی رخ خوبان سر آن شاهدان خاری		حریف من شو ای سلطان به رغم دیده شیطان
برآورده‌ست از چاهی رهانیده ز بیماری		مرا امشب شهنشاهی لطیف و خوب و دلخواهی
تو هم می‌گرد گرد من گرت عزم است میخواری		به گرد بام می‌گردم که جام حارسان خوردم
وگر پایی تو سر گردی وگر گنگی شوی قاری		چو با مستان او گردی اگر مسی تو زر گردی
ولی کو دامن فهمی سزاوار گهرباری		در این دل موج‌ها دارم سر غواص می‌خارم
خدایا صبرم افزون کن در این آتش به ستاری		دهان بستم خمش کردم اگر چه پرغم و دردم

اگر مه را جفا گویم بجنبان سر بگو آری		مها یک دم رعیت شو مرا شه دان و سالاری
مرا سلطان کن و می‌دو به پیشم چون سلحداری		مرا بر تخت خود بنشان دوزانو پیش من بنشین
چو روبه شیرگیر آید جهان گوید خوش اشکاری		شها شیری تو من روبه تو من شو یک زمان من تو
که بخشد تاج و تخت خود مگر چون تو کلهداری		چنان نادر خداوندی ز نادر خسروی آید
که موسی چون سخن بشنود در می‌خواست دیداری		ز بس احسان که فرمودی چنانم آرزو آمد
که زنده می‌شود زین لطف هر خاکی و مرداری		یکی کف خاک بستان شد یکی کف خاک بستانبان
تو ماهی وین فلک پیشت یکی طشت نگوساری		تو خود بی‌تخت سلطانی و بی‌خاتم سلیمانی
چه دارد با کمال تو به جز ریشی و دستاری		کی باشد عقل کل پیشت یکی طفلی نوآموزی
چرا شاید که بفروشی تو دیداری به دیناری		گلیم موسی و هارون به از مال و زر قارون
ز مستی خود نمی‌دانم یکی جو را ز قنطاری		مرا باری بحمدالله چه قرص مه چه برگ که
ز هست خویش بیزارم چه باشد هست من باری		سر عالم نمی‌دارم بیار آن جام خمارم
خمش کردم که سرمستم نباید بسکلد تاری		سگ کهفی که مجنون شد ز شیر شرزه افزون شد
هلا بگذار تا یابی از این اطلس کلهواری		بهل ای دل چو بینایی سخن گویی و رعنایی

نماند مر ورا ناله نباشد مر ورا زاری		هر آن بیمار مسکین را که از حد رفت بیماری
چو طاقت طاق شد او را خموش است او ز ناچاری		نباشد خامشی او را از آن کان درد ساکن شد
شما یاران دلدارید گرییدش ز دلداری		زمان رقت و رحمت بنالید از برای او
نگنجد در چنین حالت به جز ناله شما یاری		ازیرا ناله یاران بود تسکین بیماران
درآرد آن پری رو را ز رحمت در کم آزاری		بود کاین ناله‌ها درهم شود آن درد را مرهم
شود خرگاه مسکینان طربگاه شکرباری		به ناگاهان فرود آید بگوید هی قنق گلدم
قدح گردان کند در حین به قانون‌های خماری		خمار هجر برخیزد امیر بزم بنشیند
هوا را زیر پا آرد شکافد کره ناری		همه اجزای عشاقان شود رقصان سوی کیوان
همه ره جوی از باده مثال دجله‌ها جاری		به سوی آسمان جان خرامان گشته آن مستان
من این را بی‌خبر گفتم حریفا تو خبر داری		زهی کوچ و زهی رحلت زهی بخت و زهی دولت
سیاست‌های شاه ما چو درهم سوخت غداری		زره کاسد شود آن جا سلح بی‌قیمتی گردد
به پیش شمع علم او فضیحت گشته طراری		چو خوف از خوف او گم شد خجل شد امن از امنش
بر او هم رحمتی کرد و بپوشیدش به ستاری		فضیحت شد کژی لیکن به زودی دامن لطفش
ببیند دیده دشمن نماند کفر و انکاری		که تا الطاف مخدومی شمس الحق تبریزی
ز خجلت جمله محو آمد چو گیرد لطف بسیاری		همه اضداد از لطفش بپوشد خلعتی دیگر
برویند از میان نفی چون کز خار گلزاری		دگربار از میان محو عجب نومستیی یابند
همه حکم و همه علم و همه حلم است و غفاری		پس آنگه دیده بگشایند جمال عشق را بینند

نه با اهل زمین جنسم نه امکان است طیاری		مثال باز رنجورم زمین بر من ز بیماری
نه پر دارم که بگریزم نه بالم می‌کند یاری		چو دست شاه یاد آید فتد آتش به جان من
نفاقی کردیی گر عشق رو بستی به ستاری		الا ای باز مسکین تو میان جغدها چونی
خصوصا از دو دیده سیل همچون چشمه جاری		ولیکن عشق کی پنهان شود با شعله سینه
کجا پیدا شود با عشق یا تلخی و یا خواری		بس استت عزت و دوران ز ذوق عشق پرلذت
به صدر حرف‌ها دارد چرا زان رو که آن داری		اگر چه تو نداری هیچ مانند الف عشقت
ز بهر چشم زخم است این نفیر و این همه زاری		حلاوت‌های جاویدان درون جان عشاق است
نیابد گرد ایشان را به معنی مه به سیاری		تن عاشق چو رنجوران فتاده زار بر خاکی
به هر دم پرده می‌سوزد ز آتش‌های هشیاری		مغفل وار پنداری تو عاشق را ولیکن او
که تا وقت کنار دوست باشد از همه عاری		لباس خویش می‌درد قبای جسم می‌سوزد
به معنی کرده او زین فعل بر طرار طراری		به غیر دوست هر چش هست طراران همی‌دزدند
بگیرد خانه تجرید و خلوت را به عیاری		که تا خلوت کند ز ایشان کند مشغول ایشان را
برون غار و تو شادان که خود در عین آن غاری		ندانی سر این را تو که علم و عقل تو پرده است
که از اصحاب کهف دل چگونه دور و اغیاری		بدرد زهره جانت اگر ناگاه بینی تو
اگر چه حافظ اهلی و استادی تو ای قاری		ز یک حرفی ز رمز دل نبردی بوی اندر عمر
و از این اشغال بی‌کاران نداری تاب بی‌کاری		چه دورت داشتند ایشان که قطب کارها گشتی
که تا نبود فراغت هیچ بر قانون مکاری		تو را دم دم همی‌آرند کاری نو به هر لحظه
گهی پشت سپه باشی گهی دربند سالاری		گهی سودای استادی گهی شهوت درافتادی
ز تبریزت نفرماید زکات جان خود یاری		دمار و ویل بر جانت اگر مخدوم شمس الدین

هر آنچ دوش می‌گفتم ز بی‌خویشی و بیماری		مگر دانید با دلبر به حق صحبت و یاری
خود او داند که سودایی چه گوید در شب تاری		وگر ناگه قضاء الله از این‌ها بشنود آن مه
گهی زیر و گهی بالا گهی جنگ و گهی زاری		چو نبود عقل در خانه پریشان باشد افسانه
نبینی هیچ یک عاقل شوند از عقل‌ها عاری		اگر شور مرا یزدان کند توزیع بر عالم
مگر ای ابر تو بر من شراب شور می‌باری		مگر ای عقل تو بر من همه وسواس می‌ریزی
مگردا کس به گرد من نه نظاره نه دلداری		مسلمانان مسلمانان شما دل‌ها نگهدارید

جمال خویش بنمایی که سبحان الذی اسری		حجاب از چشم بگشایی که سبحان الذی اسری
هزاران عقل بربایی که سبحان الذی اسری		شراب عشق می‌جوشی از آن سوتر ز بی‌هوشی
ز دو کونش برافزایی که سبحان الذی اسری		نهی بر فرق جان تاجی بری دل را به معراجی
به ناگاهش تو پیش آیی که سبحان الذی اسری		بپرد دل بیابان‌ها شود پیش از همه جان‌ها
در آن بستان بی‌جایی که سبحان الذی اسری		هر آن کس را که برداری به اجلالش فرود آری
از آن شادی که با مایی که سبحان الذی اسری		دلم هر لحظه می‌پرد لباس صبر می‌درد
که بس دلبند و زیبایی که سبحان الذی اسری		ز هر شش سوی بگریزم در آن حضرت درآویزم
عدم را کرده سودایی که سبحان الذی اسری		حیاتی داد جان‌ها را به رقص آورده دل‌ها را
چو تو بی‌دست و بی‌پایی که سبحان الذی اسری		گریزان شو به علیین دلا یعنی صلاح الدین

چه باشد گر به سوی ما کند هر روز پروازی		یکی طوطی مژده آور یکی مرغی خوش آوازی
بسازد بهر مشتاقان به رسم مطربان سازی		دراندازد به جان عاقلان بی‌خبر سوزی
که او را نیست در پاکی و بیناییش هنبازی		کند هنبازی طوطی صبا را از برای شه
درآید بار دیگر از وصالش در فلک تازی		بجوشد بار دیگر از جمالش شادی تازه
ببینی عقل ترسان را به پای عشق سربازی		به ناگاهان نماید روی آن پشت و پناه من
همه صادق شوند او را نماند هیچ طنازی		همه عاشق شوندش زار هم بی‌دین و هم بادین
شود دیده فروبسته ز خاک پای او بازی		شود گوش طبیعت هم ز سر غیب‌ها واقف
شود دروازه عشرت از آن می‌روی در بازی		شود بازار مه رویان از آن مه رو فروبسته
بگوید وصل خوش نکته به گوش هجر یک رازی		شود شب‌های تاریک فراق آن صنم روشن
رسیده عمر ما آخر نهد از عیش آغازی		که رسم و قاعده غم‌ها ز جان خلق بردارند
بود ایمن چو بر دریا بود مرغاب یا قازی		درون بحر بی‌پایان مرگ و نیستی جان‌ها
نبودستت به جز هم مشک زلفین تو غمازی		به غیر ناطقه غیرت نبودت هیچ بدگویی
ز غیرت گشته با خلقان یکی بدگو و همازی		که از عشقت بسی جان‌ها چو چوب خشک می‌سوزد
خنک گردد همه دل‌ها نماند حسرت و آزی		الا ای آنک یک پرتو از آن رخسار بنمایی
رخ همچون زرم دارد برای وصل تو گازی		الا ای کان ربانی شمس الدین تبریزی

عسل از شیر نگریزد تو هم باید که نگریزی		چو شیر و انگبین جانا چه باشد گر درآمیزی
وگر ناچیز و معدومم بیابم از تو من چیزی		اگر نالایقم جانا شوم لایق به فر تو
که قافی شود ذره چو دربندی و بستیزی		یکی قطره شود گوهر چو یابد او علف از تو
گلی که خندد و گرید کز او فکری بینگیزی		همه خاکیم روینده ز آب ذکر و باد دم
که ای گلشن شدی ایمن ز آفت‌های پاییزی		گلستانی کنش خندان و فرمانی به دستش ده
گهی در صورت بادی به هر شاخی درآویزی		گهی در صورت آبی بیایی جان دهی گل را
به عکس آن درختانی که سعدی‌اند و شونیزی		درختی بیخ او بالا نگونه شاخه‌های او
منم جان همه عالم تو چون از جان بپرهیزی		گهی گویی به گوش دل که در دوغ من افتادی
گهی زانوت بگشایم که تا از جای برخیزی		گهی زانوت بربندم چو اشتر تا فروخسپی
که تمییز نوت بخشم اگر چه کان تمییزی		منال ای اشتر و خامش به من بنگر به چشم هش
یکی نیمه فروسوزی یکی نیمه فروریزی		تویی شمع و منم آتش چو افتم در دماغت خوش
به پیش شمع چون لافی این سودای دهلیزی		به هر سوزی چو پروانه مشو قانع بسوزان سر
کله دارند و سرها نی کلهداران پالیزی		اگر داری سر مستان کله بگذار و سر بستان
کم از خاری که زد با گل ز چالاکی و سرتیزی		سر آن‌ها راست که با او درآوردند سر با سر
که از زر هم زری یابند و از ارزیز ارزیزی		تو هر چیزی که می‌جویی مجویش جز ز کان او
کجا آید ز یک خشتک گریبانی و تیریزی		خمش کن قصه عمری به روزی کی توان گفتن

الا ای کان کان کان چو با مایی چه می‌ترسی		الا ای جان جان جان چو می‌بینی چه می‌پرسی
به قدوست کشم آخر که خانه زاده قدسی		ز لا و لم مسلم شو به هر سو کت کشم می‌رو
چه جنس و نوع می‌جویی کز این نوعی و زین جنسی		چه در بحث اصولی تو چه دربند فصولی تو
که از جمله مبرایی نه از جنی نه از انسی		اگر دامان جان گیری به ترک این و آن گیری

بزن ای باد بر زلفش که ای زیبا اغا پوسی		بتاب ای ماه بر یارم بگو یارا اغا پوسی
همه قندی و حلوایی زهی حلوا اغا پوسی		گر این جایی گر آن جایی وگر آیی وگر نایی
نباشد عشق بازیچه بیا حقا اغا پوسی		ملامت نشنوم هرگز نگردم در طلب عاجز
وگر بر چرخ آرندم از آن بالا اغا پوسی		اگر در خاک بنهندم تویی دلدار و دلبندم
وگر در قعر دریاام در آن دریا اغا پوسی		اگر بالای که باشم چو رهبان عشق تو جویم
شده زندان مرا صحرا در آن صحرا اغا پوسی		ز تاب روی تو ماها ز احسان‌های تو شاها
بگیرم در رهش گویم که ای مولا اغا پوسی		چو مست دیدن اویم دو دست از شرم واشویم
بیار ای اشک و بر وی زن بگو ایلا اغا پوسی		دلارام خوش روشن ستیزه می‌کند با من
ندارد زهره تا گوید بیا این جا اغا پوسی		تو را هر جان همی‌جوید که تا پای تو را بوسد
بماند بی‌کس و تنها تو را تنها اغا پوسی		وگر از بنده سیرابی بگیری خشم و دیر آیی
برای کوری دشمن بگو ما را اغا پوسی		بیا ای باغ و ای گلشن بیا ای سرو و ای سوسن
بجنبان آن لب شیرین که مولانا اغا پوسی		بیا پهلوی من بنشین به رسم و عادت پیشین
به گویایی افیغومی به ناگویا اغا پوسی		منم نادان تویی دانا تو باقی را بگو جانا

بیا بر قلب رندان زن که صاحب قرن ایامی		بیا ای شاه خودکامه نشین بر تخت خودکامی
فلک را از فلک بگسل که جان آتش اندامی		برآور دودها از دل به جز در خون مکن منزل
بیا بنما که چون است آن که حوت موج آشامی		در آن دریا که خون است آن ز خشک و تر برون است آن
سبک رطل گران درده که تو ساقی آن جامی		اشارت کن بدان سرده که رندانند اندر ده
به جامی عقل ویران کن که عقل آن جا بود خامی		قدح در کار شیران کن ز زرشان چشم سیران کن
که سرد آید ز عشاقان حذر کردن ز بدنامی		بسوز از حسن ای خاقان تو نام و ننگ مشتاقان
بگفتم پیش این پرفن چو اسماعیل چون رامی		بدیدم عقل کل را من نهاده ذبح بر گردن
چو مه رویان نوآیین به گرد مجلس سامی		بگفت از عشق شمس الدین که تبریز است از او چون چین

بسی اشتر بجست از هر سوی کرد بیابانی		شنیدم کاشتری گم شد ز کردی در بیابانی
دلش از حسرت اشتر میان صد پریشانی		چو اشتر را ندید از غم بخفت اندر کنار ره
برآمد گوی مه تابان ز روی چرخ چوگانی		در آخر چون درآمد شب بجست از خواب و دل پرغم
ز شادی آمدش گریه به سان ابر نیسانی		به نور مه بدید اشتر میان راه استاده
که هم خوبی و نیکویی و هم زیبا و تابانی		رخ اندر ماه روشن کرد و گفتا چون دهم شرحت
که تا گم کرده خود را بیابد عقل انسانی		خداوندا در این منزل برافروز از کرم نوری
تو را می‌شورد او هر دم چرا او را نشورانی		شب قدر است در جانب چرا قدرش نمی‌دانی
غم جان تو خورده‌ست او چرا در جانش ننشانی		تو را دیوانه کرده‌ست او قرار جانت برده‌ست او
چو او مشک است و تو بویی چرا خود را نیفشانی		چو او آب است و تو جویی چرا خود را نمی‌جویی

ز مجنونان زندانی جهانی را بشورانی		مگر مستی نمی‌دانی که چون زنجیر جنبانی
وگر نشنیده‌ای بستان به جان تو که بستانی		مگر نشنیده‌ای دستان ز بی‌خویشان و سرمستان
وزین آواز حیرانم زهی پرذوق حیرانی		تو دانی من نمی‌دانم که چیست این بانگ از جانم
صلا ای آنک می‌دانی که تو خود عین ایشانی		صلا مستان و بی‌خویشان صلا ای عیش اندیشان

بدین حالم که می‌بینی وزان نالم که می‌دانی		سحرگه گفتم آن مه را که ای من جسم و تو جانی
چه بس بی‌باک سلطانی همین می‌کن که تو آنی		ورای کفر و ایمانی و مرکب تند می‌رانی
درختان بین ز خون تر به شکل شاخ مرجانی		یکی بازآ به ما بگذر به بیشه جان‌ها بنگر
نمی‌ترسد که خودکامی نهد داغش به پیشانی		شنودی تو که یک خامی ز مردان می‌برد نامی
که صبر جان غمناکان تو را فانی کند فانی		مشو تو منکر پاکان بترس از زخم بی‌باکان
مزن تو پنجه با ایشان به دستانی که نتوانی		تو باخویشی به بی‌خویشان مپیچ ای خصم درویشان
ز آتش برکند تیزی به قدرت‌های ربانی		که شمس الدین تبریزی به جان بخشی و خون ریزی

در این مستی اگر جرمی کنم تا رو نگردانی		شدم از دست یک باره ز دست عشق تا دانی
زهی جانم ز تو شیدا زهی حال پریشانی		زهی پیدای ناپیدا پناه امشب و فردا
میان موج خون دل مرا تا چند بنشانی		ز زلف جعد چون سلسل بشد این حال من مشکل
زهی شنگی و طراری زهی شوخی و پیشانی		چو آرم پیش تو زاری بهانه نو برون آری
چرا بیگانه ای با من چو تو از عین خویشانی		زبان داری تو چون سوسن نمایی آب را روغن
زهی عشاق دل داده زهی معشوق روحانی		زهی مجلس زهی ساقی زهی مستان زهی باده
جمال روی تو آنگه کند جان کسی جانی		شراب عشق تو آنگه جهان حسن بر جاگه
ز تبریز نکوآیین به قدرت‌های ربانی		بکرده روح را حق بین خداوندی شمس الدین

ولی چون کعبه برپرد کجا ماند مسلمانی		تو استظهار آن داری که رو از ما بگردانی
مشوران مرغ جان‌ها را که ایشان را سلیمانی		تو سلطانی و جانداری تو هم آنی و آن داری
ولیکن از فلک دارد زمین جمع و پریشانی		فلک ایمن ز هر غوغا زمین پرغارت و یغما
تن ار فربه وگر لاغر ز جان باشد همی‌دانی		زمین مانند تن آمد فلک چون عقل و جان آمد
بگوید تن که معذورم تو رفتی که نگهبانی		چو تن را عقل بگذارد پریشانی کند این تن
چو تو از عقل برگردی چه دارد عقل عقلانی		عنایت‌های تو جان را چو عقل عقل ما آمد
چو بیرون شد رکاب تو سرآخر گشت پالانی		شود یوسف یکی گرگی شود موسی چو فرعونی
چو ما خاکیم و تو آبی برویان هر چه رویانی		چو ما دستیم و تو کانی بیاور هر چه می‌آری
تو گویایی و ناگویا چو اسطرلاب و میزانی		تو جویایی و ناجویا چو مغناطیس ای مولا

صلا ای کهنه اسلامان به مهمانی به مهمانی		چو دید آن طره کافر مسلمان شد مسلمانی
تو خود اسلام اسلامی تو خود ایمان ایمانی		دل ایمان ز تو شادان زهی استاد استادان
تو نور نور اسراری تو روح روح را جانی		بصیرت را بصیرت تو حقیقت را حقیقت تو
درافتد سقف این گردون بیارد رو به ویرانی		اگر امداد لطف تو نباشد در جهان تابان
زهی سرگشتگی جان‌ها زهی تشکیک و حیرانی		چو بردابرد جاه تو ورای هر دو کون آمد
نمی‌یابم خداوندا نمی‌گویی که را مانی		همی‌جویم به دو عالم مثالی تا تو را گویم
بمیرم در وفای تو که تو درمان درمانی		ز درمان‌ها بری گشتم نخواهم درد را درمان
همی‌گو نام شمس الدین اگر جایی تو درمانی		الا ای جان خون ریزم همی‌پر سوی تبریزم
که او مر ابر گریان را دراندازد به خندانی		صفاتت ای مه روشن عجایب خاصیت دارد
ز لطف شاه پابرجا به دست آیی به آسانی		ایا دولت چو بگریزی و زین بی‌دل بپرهیزی

دل عشاق چون آتش تن عشاق کانونی		یکی دودی پدید آمد سحرگاهی به هامونی
که می‌سوزد در آن جا خوش به هر اطراف ذاالنونی		بیا بخرام و دامن کش در آن دود و در آن آتش
چو چونی را بسوزی تو درآید جان بی‌چونی		چو شمعی برفروزی تو ایا اقبال و روزی تو
که مادون را رها کردن نباشد کار هر دونی		نیاید جز ز مه رویی طواف برج‌ها کردن
ببینی بحر را تازان در آن بحر پر از خونی		برو تو دست اندازان به سوی شاه چون باران
ببینی و بشوید جان دو دست خود به صابونی		چه لاله است و گل و ریحان از آن خون رسته در بستان
چو عیسی سوزنت گردد حجب چون گنج قارونی		چو دررفتی در آن مخزن منزه از در و روزن
ز سر خضر چون موسی شوی در فقر هارونی		ببینی شاه قدوسی بیابی بی‌دهن بوسی
به بحر کم زنان رفته شده اندر کم افزونی		چو آبی ساکن و خفته و چون موجی برآشفته
که گویی تو مگر خوردی هزاران رطل افیونی		چو اندر شه نظر کردی ز مستی آن چنان گردی
در آن دم هر دو جا باشی درون مصر و بیرونی		چو دیدی شمس تبریزی ز جان کردی شکرریزی

چراغ افروز عشاقی تو یا خورشیدآیینی		دلی یا دیده عقلی تو یا نور خدابینی
شود حل جمله مشکل‌ها به نور لم یزل بینی		چو نامت بشنود دل‌ها نگنجد در منازل‌ها
که جمله دردها را تو شفا گشتی و تسکینی		بگفتم آفتابا تو مرا همراه کن با تو
به آب و گل کم آیم من مگر در وقت و هر حینی		بگفتا جان ربایم من قدم بر عرش سایم من
که آن معراج اللهی نیابد جز که مسکینی		چو تو از خویش آگاهی ندانی کرد همراهی
یکی سالوسک کافر که رهزن گشت و ره شینی		تو مسکینی در این ظاهر درونت نفس بس قاهر
یکی پیری که علم غیب زیر او است بالینی		مکن پوشیده از پیری چنین مو در چنین شیری
گداز آهنان است او به آهن داده تلبینی		طبیب عاشقان است او جهان را همچو جان است او
از او انوار دین یابد روان و جان بی‌دینی		کند در حال گل را زر دهد در حال تن را سر
شده هر مرده از جانش یکی ویسی و رامینی		در آن دهلیز و ایوانش بیا بنگر تو برهانش
به امیدی که بازآید از آن خوش شاه شاهینی		ز شمس الدین تبریزی دلا این حرف می‌بیزی

که با صد رو طمع دارد ز روز عشق فردایی		کجا باشد دورویان را میان عاشقان جایی
ز آهن سازد او سدشان چو ذوالقرنین آسایی		طمع دارند و نبودشان که شاه جان کند ردشان
چه گنجد پیش صدیقان نفاقی کارفرمایی		دورویی با چنان رویی پلیدی در چنان جویی
بداند یک به یک آن را بدیده نورافزایی		که بیخ بیشه جان را همه رگ‌های شیران را
ببخشد عافیت‌ها را به هر صدیق و یکتایی		بداند عاقبت‌ها را فرستد راتبت‌ها را
دهد نوری خدایی را کند او تازه انشایی		براندازد نقابی را نماید آفتابی را
برای جست و جو باشد ز فکر نفس کژپایی		اگر این شه دورو باشد نه آتش خلق و خو باشد
ز عکس تو در آن سینه نماید کین و بدرایی		دورویی او است بی‌کینه ازیرا او است آیینه
تو با شیران مکن زوری که روباهی به سودایی		مزن پهلو به آن نوری که مانی تا ابد کوری
نه مکری ماند و نی فن و نه دورویی نه صدتایی		که با شیران مری کردن سگان را بشکند گردن

کسی را کو به جان و دل تو را جوید نمی‌جویی		کجا شد عهد و پیمانی که می‌کردی نمی‌گویی
چرا از وی نمی‌داری دو دست خود نمی‌شویی		دل افکاری که روی خود به خون دیده می‌شوید
چرا ای چشم بخت من تو با من کژ چو ابرویی		مثال تیر مژگانت شدم من راست یک سانت
پس آنگه عاشق کشته تو را گوید چو خوش خویی		چه با لذت جفاکاری که می‌بکشی بدین زاری
دلا جویای آن شیری خدا داند چه آهویی		ز شیران جمله آهویان گریزان دیدم و پویان
مرا بس شد ز جان و تن تو را مژده کز آن کویی		دلا گر چه نزاری تو مقیم کوی یاری تو
از او ضربت ز تو خدمت که او چوگان و تو گویی		به پیش شاه خوش می‌دو گهی بالا و گه در گو
مخوان ای دل مرا کافر اگر گویم که تو اویی		دلا جستیم سرتاسر ندیدم در تو جز دلبر
چو بازآیم به سوی خود من این سویم تو آن سویی		غلام بیخودی ز آنم که اندر بیخودی آنم
زبان تو نمی‌دانم که من ترکم تو هندویی		خمش کن کز ملامت او بدان ماند که می‌گوید

وگر ما را همی‌خواهی چرا تندی نمی‌خندی		اگر بی‌من خوشی یارا به صد دامم چه می‌بندی
بدین سرکای نه ساله نداند کرد خرسندی		کسی کو در شکرخانه شکر نوشد به پیمانه
کند شادی و پندارد که دل زین بنده برکندی		بخند ای دوست چون گلشن مبادا خاطر دشمن
نباشد لایق از حسنت که برگردی ز پیوندی		چو رشک ماه و گل گشتی چو در دل‌ها طمع کشتی
مرا مستانه می‌گفتی که ما را خویش و فرزندی		خوشا آن حالت مستی که با ما عهد می‌بستی
که گیر این جام بی‌خویشی که باخویشی و هشمندی		پیاپی باده می‌دادی به صد لطف و به صد شادی
نه دریایی و دریادل نه ساقی و خداوندی		سلام علیک ای خواجه بهانه چیست این ساعت
نه بستان و گلستانی نه کان شکر و قندی		نه یاقوتی نه مرجانی نه آرام دل و جانی
من از گولی دهم پندت نه ز آنک قابل پندی		خمش باشم بدان شرطی که بدهی می خموشانه

نباشد خاک ره ناطق ندارد سنگ هشیاری		چرا چون ای حیات جان در این عالم وطن داری
چرا خشمی کند تندی چرا باشد شبی تاری		چرا زهری دهد تلخی چرا خاری کند تیزی
که خاری اندر این عالم کند در عهد او خاری		در آن گلزار روی او عجب می‌ماندم روزی
که تا غیری نبیند آن برون ناید ز اغیاری		مگر حضرت نقابی بست از غیرت بر آن چهره
نمی‌تاند که دریابد ز لطف آن چهره ناری		مگر خود دیده عالم غلیظ و درد و قلب آمد
و کی شاید که درپوشد لباس زشت آن عاری		دو چشم زشت رویان را لباس زشت می‌باید
که از شرم صفای او عرق‌ها می‌شود جاری		که از عریانی لطفش لباس لطف شرمنده
برون زد لطف از چشمش ز هر سو شد به دیداری		و او با این همه جسمی فروبرید و درپوشید
که تا شد دیده‌ها محروم و کند از سیر و سیاری		فروپوشید لطف او نهانی کرده چشمش را
شراب می که بفزاید ز بی‌هوشیت هشیاری		ولیک آن نور ناپیدا همی‌فرمایدت هر دم
ولیکن عشقشان دارد هزاران مکر و عیاری		که خوبان به غایت را فراغت باشد از شیوه
نباشی زان طرب غافل اگر تو جان جان داری		چنانک از شهوتی تو خوش به جسم و جان شهوانی
نمی‌بینی که اندر خواب تو در باغ و گلزاری		درون خود طلب آن را نه پیش و پس نه بر گردون
تو آن باغی که می‌بینی به خواب اندر به بیداری		کدامین سوی می‌دانی کدامین سوی می‌بینی
از آن جا طفل ره باشی چو رو زین سو به شه آری		چو دیده جان گشادی تو بدیدی ملک روحانی
ولیکن از مثالی تو بدانی گر خرد داری		کدامین شه نیارم گفت رمزی از صفات او
سر و سرور نمی‌جوید همی‌جوید کلهداری		خردهایی نمی‌خواهم که از دونی و طماعی
به سر بنشین به بزم سر ببین زان سر تو خماری		که بگذار و سر می‌جو کز آن سر سر به دست آید
چه مه رویان نماید غیب اندر حجب و عماری		ز جامی کز صفای آن نماید غیب‌ها یک یک
نشان بندگی شه که فرد است او به دلداری		به روی هر مهی بینی تو داغی بس ظریف و کش
زهی تبریز دریاوش که بر هر ابر در باری		به نزد حسن انس و جن مخدومی شمس الدین

ز هجران خداوندی شمس الدین تبریزی		زهی چشم مرا حاصل شده آیین خون ریزی
که تاریک ابد گردی اگر با او تو بستیزی		ایا خورشید رخشنده متاب از امر او سر را
به جای آب آب زندگانی و گهربیزی		ایا ای ابر گر تو یک نظر از نرگسش یابی
گلستان‌ها شدی آتش نکردی ذره‌ای تیزی		اگر آتش شبی در خواب لطف و حلم او دیدی
بفرمودند گر جانی به جان او نیامیزی		به هنگامی که هر جانی به جانی جفت می‌گردند
ز روی شرم و لطف او فریضه گشت پرهیزی		که جان او چنان صاف و لطیف آمد که جان‌ها را
که خشتک کی تواند کرد اندر جامه تیریزی		هر آنچ از روح او آید به وهم روح‌ها ناید
گر از جاهش ببردی بو ز حسرت کرده خون ریزی		کسی کاندر جهان از بوش انا لا غیر می گفته‌ست
ورای بحر روحانی بدان شرطی که نگریزی		بیا ای عقل کل با من که بردابرد او بینی
و جان‌ها جان از او گیرند و هر چیزی از او چیزی		از آن بحری گذشته‌ست او که دل‌ها دل از او یابند
چه داند قوت حیدر مزاج حیز از حیزی		اگر انکار خواهی کرد از عجزی است اندر تو
گهی که بشنوی تبریز از تعظیم برخیزی		علی الله خانه کعبه و فی الله بیت معمورا
وآنگه باخودی بالله که بی‌الهام و تمییزی		ایا ای عقل و تمییزی که لاف دیدنش داری

بشارت آیدش روزی ز وصل او به پیغامی		هر آن چشمی که گریان است در عشق دلارامی
سیاهش شد سپید آخر سپیدش شد سیه فامی		هر آن چشم سپیدی کو سیه کرده‌ست تن جامه
بشارت آمدش ناگه از آن خوش روی خوش نامی		چو گریان بود آن یعقوب کنعان از پی یوسف
چو او بر نردبان کوشد رسد ناگاه بر بامی		مثال نردبان باشد به نالیدن به عشق اندر
کبابی از جگر در کف ز خون دل یکی جامی		حریف عشق پیش آید چو بیند مر تو را بیخود
از آن است آتش هجران که تا پخته شود خامی		که آب لطف آن دلبر گرفته قاف تا قاف است
بلا چون ضربت دامی و زلف یار چون دامی		برای امتحان مرغ جان عاشق وحشی
نماند ناز و تندی او شود همراز و هم رامی		که تا زین دام و زین ضربت کشاکش یابد این وحشی
که گاهش تاب خورشید است و گاهش طره شامی		چنان چون میوه‌های خام از آن پخته شود شیرین
که تا صافی شود دردی که تا خاصه شود عامی		ز رنج عام و لطف خاص حکمت‌ها شود پیدا
گهی اندر امید وصل یکتا زفت انعامی		گهی از خوف محرومی و هجران ابد سوزی
زهی تلخی و ناکامی که شیرین است از او کامی		خصوصا درد این مسکین که عالم سوز طوفان است
نگردم از هوای او نگردانم یکی گامی		به هر گامی اگر صد تیر آید از هوای او
مبارک صاحب وامی مبارک کردن وامی		منم در وام عشق شاه تا گردن بحمدالله
به هر صد قرن نبود این چه جای سال و ایامی		زهی دریای لطف حق زهی خورشید ربانی
خلاصه نور ایمانی صفای جان اسلامی		ز مخدومی شمس الدین تبریزی بیابد جان
شود واله اگر پیدا شود از دفترش لامی		چه جای نور اسلام است که نورانی و روحانی

تو خود از خانه آخر ز حال بنده می دانی		الا ای نقش روحانی چرا از ما گریزانی
به پیوندی که با تستم ورای طور انسانی		به حق اشک گرم من به حق روی زرد من
بس است آخر بکن رحمی بر این محروم زندانی		اگر عالم بود خندان مرا بی‌تو بود زندان
مبادا ای خدا کس را بدین غایت پریشانی		اگر با جمله خویشانم چو تو دوری پریشانم
به جان بی‌وفا مانی چو یار ما گریزانی		بر آن پای گریزانت چه بربندم که نگریزی
بدرم چرخ و دریا را به عشق و صبر و پیشانی		ور از نه چرخ برتازی بسوزی هفت دریا را
چو سایه در رکاب تو همی‌آیم به پنهانی		وگر چو آفتابی هم روی بر طارم چارم

روان کن کشتی وصلت برای پیر کنعانی		الا ای یوسف مصری از این دریای ظلمانی
که از شعشاع آن کشتی بگردد بحر نورانی		یکی کشتی که این دریا ز نور او بگیرد چشم
از آن نوری که آن باشد جمال و فر سلطانی		نه زان نوری که آن باشد به جان چاکران لایق
چو باشد عاشق او حق که باشد روح روحانی		در آن بحر جلالت‌ها که آن کشتی همی‌گردد
نماند صعبیی دیگر بگردد جمله آسانی		چو آن کشتی نماید رخ برآید گرد آن دریا
در آن دریا به رقص اندرشده غلطان و خندانی		چه آسانی که از شادی ز عاشق هر سر مویی
نماید خدها در جسم آب و خاک ارکانی		نبیند خنده جان را مگر که دیده جان‌ها
ز چشم و گوش و فهم و وهم اگر خواهی تو برهانی		ز عریانی نشانی‌هاست بر درز لباس او
برو می‌چر چو استوران در این مرعای شهوانی		تو برهان را چه خواهی کرد که غرق عالم حسی
رباید مر تو را چون باد از وسواس شیطانی		مگر الطاف مخدومی خداوندی شمس دین
مکن فهمی مگر در حق آن دریای ربانی		کز این جمله اشارت‌ها هم از کشتی هم از دریا
که تا او را بیابد جان ز رحمت‌های یزدانی		چو این را فهم کردی تو سجودی بر سوی تبریز

هماره جان به تن آید تو سوی تن نمی‌آیی		الا ای جان قدس آخر به سوی من نمی‌آیی
ز اشک خون همی‌ریزم در این دامن نمی‌آیی		بدم دامن کشان تا تو ز من دامن کشیدستی
زهی خرمن که سوی این سیه خرمن نمی‌آیی		زهی بی‌آبی جانم چو نیسانت نمی‌بارد
نظاره من بیا گر تو نظر کردن نمی‌آیی		چو دورم زان نظر کردن نظاره عالمی گشتم
چرا خوابم ببردی گر به سحر و فن نمی‌آیی		الا ای دل پری خوانی نگویی آن پری را تو
چو قمری ناله می‌دارم که در گردن نمی‌آیی		الا ای طوق وصل او که در گردن همی‌زیبی
ایا آهن ربا آخر سوی آهن نمی‌آیی		دل تو همچو سنگ و من چو آهن ثابت اندر عشق
چرا تو سوی این هجران صد چون من نمی‌آیی		ز ما و من برست آن کس که تو رویی بدو آری
سکونت از کجا آخر سوی مسکن نمی‌آیی		فزایش از کجا باشد بهارا چون نمی‌باری
الا ای ناطقه کلی بدین الکن نمی‌آیی		الا ای نور غایب بین در این دیده نمی‌تابی
الا ای مرغ مژده آور بدین ارزن نمی‌آیی		چو ارزن خرد گشتستم ز بهر مرغ مژده آور
برای امن این جان‌ها در این مکمن نمی‌آیی		همه جان‌ها شده لرزان در این مکمن گه هجران
الا گلزار ربانی بدین سوسن نمی‌آیی		زبان چون سوسن تازه به مدحت ای خوش آوازه
درونت خنب سرمستی چرا از دن نمی‌آیی		الا ای باده شادان به عشق اندر چو استادان
چرا ای خانه بی‌خورشید تو روشن نمی‌آیی		معاش خانه جانم اگر نه از قرص خورشید است
چرا چون شکل شب دزدان به هر روزن نمی‌آیی		اگر نه طالب اویی به خانه خانه خورشید
چرا در خوف می‌باشی چرامؤمننمی‌آیی		چو صحرای جمال او برای جان بود مؤمن
چرا اندر چراغ عشق چون روغن نمی‌آیی		تو بشکن جوز این تن را بکوب این مغز را درهم
مبر تو آب بی‌روغن که بی‌دشمن نمی‌آیی		تو آب و روغنی کردی به نورت ره کجا باشد
که اندر دست خود ماندی و در مخزن نمی‌آیی		چه نقد پاک می‌دانی تو خود را وین نمی‌بینی
ز سوی طور تبریزی چرا چون لن نمی‌آیی		ز عشق شمس تبریزی چو موسی گفته‌ام ارنی

چو طوفان بر سرم بارد از این سودا ز بالایی		مسلمانان مسلمانان مرا جانی است سودایی
به کوی لولیان افتد از آن لولی سرنایی		مسلمانان مسلمانان به هر روزی یکی شوری
ورای طور اندیشه حریفان را چه می‌پایی		مسلمانان مسلمانان ز جان پرسید کای سابق
کز این اندیشه دادم دل به دست موج دریایی		مسلمانان مسلمانان بشویید از دل من دست
که سخت از کار رفتم من مرا کاری بفرمایی		مسلمانان مسلمانان خبر آن کارفرما را
که مستم ره نمی‌دانم بدان معشوق زیبایی		مسلمانان مسلمانان امانت دست من گیرید
بر آن خاکم بخسپانید زان خاک است بینایی		مسلمانان مسلمانان به کوی او سپاریدم
که نبود شرط در جمعی شکر خوردن به تنهایی		مسلمانان مسلمانان زبان پارسی گویم
به غیر تو نمی‌باید تویی آنک همی‌بایی		بیا ای شمس تبریزی که بر دست این سخن بیزی

ببین تو چاره‌ای از نو که الحق سخت بینایی		یکی فرهنگ دیگر نو برآر ای اصل دانایی
بسی طوطی که آموزند از قندت شکرخایی		بسی دل‌ها چو گوهرها ز نور لعل تو تابان
گر آتش نیستش حقی وگر دارد چه فرمایی		زدی طعنه که دود تو ندارد آتش عاشق
من و عشق و شب تیره نگار و باده پیمایی		برو ای جان دولت جو چه خواهم کرد دولت را
که عشرت در کمی خندد تو کم زن تا بیفزایی		بیا ای مونس روزم نگفتم دوش در گوشت
چو جام از دست جان نوشی از آن بی‌دست و بی‌پایی		دلا آخر نمی‌گویی کجا شد مکر و دستانت
چه سلطانی چه جان بخشی چه خورشیدی چه دریایی		به هر شب شمس تبریزی چه گوهرها که می‌بیزی

ای جان و جهان برجه از بهر دل مستی		من پای همی‌کوبم ای جان و جهان دستی
آن دست بر آن دل نه ای کاش دلی هستی		ای مست مکش محشر بازآی ز شور و شر
یک دل چه محل دارد صد دلکده بایستی		ترک دل و جان کردم تا بی‌دل و جان گردم
اشکوفه چرا کردی گر باده نخوردستی		بنگر به درخت ای جان در رقص و سراندازی
گر نی همه لطفستی با خاک نپیوستی		آن باد بهاری بین آمیزش و یاری بین
گر نی ره عشق این است او کی دل ما خستی		از یار مکن افغان بی‌جور نیامد عشق
گر غیرت بگذارد دل بر دل ما بستی		صد لطف و عطا دارد صد مهر و وفا دارد
گر پشتی او نبود پشت همه بشکستی		با جمله جفاکاری پشتی کند و یاری
بی‌رحمت او صعوه زین دام کجا خستی		دامی که در او عنقا بی‌پر شود و بی‌پا
در جنبش باد دل صد مروحه بایستی		خامش کن و ساکن شو ای باد سخن گر چه
گر شمس نبودی شب از خویش کجا رستی		شمس الحق تبریزی ماییم و شب وحشت

ای دولت و اقبالم آخر نه توام هستی		گر عشق بزد راهم ور عقل شد از مستی
خاک کف پای شه کی باشد سردستی		رستن ز جهان شک هرگز نبود اندک
بر عمر موفر زن کز بند قفس رستی		ای طوطی جان پر زن بر خرمن شکر زن
در روضه و بستان رو کز هستی خود جستی		ای جان سوی جانان رو در حلقه مردان رو
با رفعت تو رستم از رفعت و از پستی		در حیرت تو ماندم از گریه و از خنده
در دولت پیوسته رفتی و بپیوستی		ای دل بزن انگشتک بی‌زحمت لی و لک
جان‌ها بپرستندت گر جسم بنپرستی		آن باده فروش تو بس گفت به گوش تو
بشتاب چه می مولی آخر دل ما خستی		ای خواجه شنگولی ای فتنه صد لولی
ور صد هنرت باشد آخر نه در آن شستی		گر خیر و شرت باشد ور کر و فرت باشد
تا ره نزدی ما را از پای بننشستی		چالاک کسی یارا با آن دل چون خارا
یک پرده برافکندی صد پرده نو بستی		درجست در این گفتن بنمودن و بنهفتن

ما تلخ شدیم و تو در کان شکر رفتی		ای دوست ز شهر ما ناگه به سفر رفتی
در تو نظری کرد او در نور نظر رفتی		نوری که بدو پرد جان از قفس قالب
آن سوی زبردستی گر زیر و زبر رفتی		رفتی تو از این پستی در شادی و در مستی
زین شکل برون جستی در شکل دگر رفتی		مانند خیالی تو هر دم به یکی صورت
از دور قمر رستی بالای قمر رفتی		امروز چو جانستی در صدر جنانستی
چون ترک کله کردی وز بند کمر رفتی		اکنون ز تن گریان جانا شده‌ای عریان
وز آب شدی فارغ کز تف جگر رفتی		از نان شده‌ای فارغ وز منت خبازان
آبی دهدت صافی زان بحر که دررفتی		نانی دهدت جانان بی‌معده و بی‌دندان
بفرست خبر زیرا در عین خبر رفتی		از جان شریف خود وز حال لطیف خود
در دامن دریایی چون در و گهر رفتی		ور ز آنک خبر ندهی دانم که کجاهایی
کز گوش گذر کردی در عقل و بصر رفتی		هان ای سخن روشن درتاب در این روزن

گر پیر خرف باشی تو خوب و جوان گردی		آورد طبیب جان یک طبله ره آوردی
از دل ببرد سستی وز رخ ببرد زردی		تن را بدهد هستی جان را بدهد مستی
تریاق در او یابی گر زهر اجل خوردی		آن طبله عیسی بد میراث طبیبان شد
چون روی بدو آری مه روی جهان گردی		ای طالب آن طبله روی آر بدین قبله
نی تری و نی خشکی نی گرمی و نی سردی		حبیب است در او پنهان کان ناید در دندان
کان مسکن عیسی شد و آن حبه بدان خردی		زان حب کم از حبه آیی بر آن قبه
لاغر نشود هرگز آن را که تو پروردی		شد محرز و شد محرز از داد تو هر عاجز
صدق قدمی باشد چون تو قدم افشردی		گفتم به طبیب جان امروز هزاران سان
غم نسترد آن دل را کو را ز غم استردی		از جا نبرد چیزی آن را که تو جا دادی
ترک گروان برگو تو زان گروان فردی		خامش کن و دم درکش چون تجربه افتادت

سنگینک جنگینک سر بسته چو بیماری		افتاد دل و جانم در فتنه طراری
آب چه که می‌خواهد تا درفکند ناری		آید سوی بی‌خوابی خواهد ز درش آبی
هین تا چه کنی سازم از آتشش انباری		گوید که به اجرت ده این خانه مرا چندی
بوده‌ست از آن من تو دانی و دیواری		گه گوید این عرصه کاین خانه برآوردی
در عرصه جان باشد دیوار تو مرداری		دیوار ببر زین جا این عرصه به ما واده
در کوی همی‌گردد چون مشتغل کاری		آن دلبر سروین قد در قصد کسی باشد
ناگه شنوی آهی از کوچه و بازاری		ناگه بکند چاهی ناگه بزند راهی
چون رخت نمی‌ماند در غارت او باری		جان نقش همی‌خواند می‌داند و می‌راند
دل کیست تو را بنده جان کیست گرفتاری		ای شاه شکرخنده‌ای شادی هر زنده
پیش آر به من گوشت تا نشنود اغیاری		ای ذوق دل از نوشت وی شوق دل از جوشت
آموخت خرامیدن با تو به سمن زاری		از باغ تو جان و تن پر کرده ز گل دامن
و آن گاه یقین دارد این از کرمت آری		زان گوش همی‌خارد کاومید چنین دارد
بشنو هله مولانا زاری چنین زاری		تا از تو شدم دانا چون چنگ شدم جانا
خامش که دلم دارد بی‌مشغله گفتاری		تا عشق حمیاخد این مهر همی‌کارد

چستی کن و ترکی کن نی نرمی و تاجیکی		یک حمله و یک حمله کآمد شب و تاریکی
گر گردن ما دارد در عشق تو باریکی		داریم سری کان سر بی‌تن بزید چون مه
عشقیم نه سردستی مستیم نه از سیکی		شاهیم نه سه روزه لعلیم نه پیروزه
با زشت نیامیزم هر چند کند نیکی		من بنده خوبانم هر چند بدم گویند
بیگانه همی‌باشم از غایت نزدیکی		عشاق بسی دارد من از حسد ایشان
گویند فلان بنده گوید که عجب کی کی		روپوش کند او هم با محرم و نامحرم
تو رستم چالاکی نی کودک چالیکی		طفلی است سخن گفتن مردی است خمش کردن

در عشق جهانی را بدنام کنی حالی		آن زلف مسلسل را گر دام کنی حالی
گر از شکرقندت در جام کنی حالی		می‌جوش ز سر گیرد خمخانه به رقص آید
هر نقل که پیش آید بادام کنی حالی		از چشم چو بادامت در مجلس یک رنگی
گر تشنه بود صادق انعام کنی حالی		حاشا ز عطای تو کان نسیه بود ای جان
صدساله ره ار باشد یک گام کنی حالی		ای ماه فلک پیما از منزل ما تا تو
و آن کره گردون را هم رام کنی حالی		از لطف تو از عقرب صد شیر بجوشیده
گر حارس بامت را بر بام کنی حالی		بر بام فلک صد در بگشاید و بنماید
گر صبح رخت جلوه در شام کنی حالی		هر خام شود پخته هم خوانده شود تخته

و اندر حشر موران افتاده سلیمانی		پنهان به میان ما می‌گردد سلطانی
امروز در این مجمع شاهنشه سردانی		می‌بیند و می‌داند یک یک سر یاران را
گر مکر کند دزدی ور راست رود جانی		اسرار بر او ظاهر همچون طبق حلوا
می‌بیند و می‌خواند با تجربه خط خوانی		نیک و بد هر کس را از تخته پیشانی
تا شور دراندازد بر ما ز نمکدانی		در مطبخ ما آمد یک بی‌من و بی‌مایی
یا رب تو نگهدارش ز آسیب گران جانی		امروز سماع ما چون دل سبکی دارد
امروز همی‌آید پرشرم و پشیمانی		آن شیشه دلی کو دی بگریخت چو نامردان
پرگریه و غم باشد بی‌دولت خندانی		صد سال اگر جایی بگریزد و بستیزد
خاموش که بازآید بلبل به گلستانی		خورشید چه غم دارد ار خشم کند گازر

پنهان شده و افکنده در شهر پریشانی		ای شاه مسلمانان وی جان مسلمانی
سلطان سلاطینی بر کرسی سبحانی		ای آتش در آتش هم می‌کش و هم می‌کش
هر حکم که می‌خواهی می‌کن که همه جانی		شاهنشه هر شاهی صد اختر و صد ماهی
از شیر عجب باشد بس نادره چوپانی		گفتی که تو را یارم رخت تو نگهدارم
ور هیچ نمی‌دانم دانم که تو می‌دانی		گر نیست و گر هستم گر عاقل و گر مستم
کز بهر چو تو عیدی قربانم و قربانی		گر در غم و در رنجم در پوست نمی‌گنجم
روز از تن همچون شب چون صبح برون رانی		گه چون شب یغمایی هر مدرکه بربایی
یا رب که چه گردد جان چون جامه بگردانی		گه جامه بگردانی گویی که رسولم من
آن چیست عجب جز تو کو را تو نگهبانی		در رزم تویی فارس بر بام تویی حارس
ای عشق عدم‌ها را خواهی که برنجانی		ای عشق تویی جمله بر کیست تو را حمله
سرنای تو می‌نالد هم تازی و سریانی		ای عشق تویی تنها گر لطفی و گر قهری
فر تو همی‌تابد از تابش پیشانی		گر دیده ببندی تو ور هیچ نخندی تو
ای ماه چه می‌آیی در پرده پنهانی		پنهان نتوان بردن در خانه چراغی را
وی گوش نمی‌نوشی این نوبت سلطانی		ای چشم نمی‌بینی این لشکر سلطان را
گنجی است به یک حبه در غایت ارزانی		گفتم که به چه دهی آن گفتا که به بذل جان
باران نکند ساکن گردی که تو ننشانی		لاحول کجا راند دیوی که تو بگماری
تمییز کجا ماند در دیده انسانی		چون سرمه جادویی در دیده کشی دل را
هر وهم برد دستی از عقل به آسانی		هر نیست بود هستی در دیده از آن سرمه
تا سوی درت آید جوینده ربانی		از خاک درت باید در دیده دل سرمه
قطره سوی بحر آید از سیل کهستانی		تا جزو به کل تازد حبه سوی کان یازد
خامش که نشد ظاهر هرگز سر روحانی		نی سیل بود این جا نی بحر بود آن جا

بازآ تو از این غربت تا چند پریشانی		جانا به غریبستان چندین به چه می‌مانی
یا راه نمی‌دانی یا نامه نمی‌خوانی		صد نامه فرستادم صد راه نشان دادم
ور راه نمی‌دانی در پنجه ره دانی		گر نامه نمی‌خوانی خود نامه تو را خواند
با سنگ دلان منشین چون گوهر این کانی		بازآ که در آن محبس قدر تو نداند کس
از دام جهان جسته بازآ که ز بازانی		ای از دل و جان رسته دست از دل و جان شسته
هم شیر و هم آهویی هم بهتر از ایشانی		هم آبی و هم جویی هم آب همی‌جویی
آمیخته‌ای با جان یا پرتو جانانی		چند است ز تو تا جان تو طرفه تری یا جان
یا رب چه کسی یا رب اعجوبه ربانی		نور قمری در شب قند و شکری در لب
بازار چنین خوشتر خوش بدهی و بستانی		هر دم ز تو زیب و فر از ما دل و جان و سر
زهر از کف تو خوردن سرچشمه حیوانی		از عشق تو جان بردن وز ما چو شکر مردن

و اندر تتق غیبی صد یوسف کنعانی		در پرده خاک ای جان عیشی است به پنهانی
ای صورت جان باقی وی صورت تن فانی		این صورت تن رفته و آن صورت جا مانده
تن مرده و جان پران در روضه رضوانی		گر چاشنیی خواهی هر شب بنگر خود را
چندان صفتت کردم والله که دو چندانی		ای عشق که آن داری یا رب چه جهان داری
با تو چه زبان گویم ای جان که نمی‌دانی		المؤمن حلوی و العاش علوی
وآنگه رسد از سلطان صد مرکب میدانی		چندان بدوان لنگان کاین پای فروماند
در حالت جان کندن چون است که خندانی		می مرد یکی عاشق می‌گفت یکی او را
صدمرده همی‌خندم بی‌خنده دندانی		گفتا چو بپردازم من جمله دهان گردم
نیم دگرم دارد عزم شکرافشانی		زیرا که یکی نیمم نی بود شکر گشتم
بو بیش دهد عنبر در وقت پریشانی		هر کو نمرد خندان تو شمع مخوان او را
تو مطرب جانانی چون در طمع نانی		ای شهره نوای تو جان است سزای تو
اومید کی ضایع شد از کیسه ربانی		کس کیسه میفشان گو کس خرقه میفکن گو
دریا ز عطای حق دارد گهرافشانی		از کیسه حق گردون صد نور و ضیا ریزد
بگذر ز فلک بررو گر درخور آن خوانی		نان ریزه سفره‌ست این کز چرخ همی‌ریزد
ور خسته شود حلقت در حلقه سلطانی		گر خسته شود کفت کفی دگرت بخشد
بر سوخته زن آبی چون چشمه حیوانی		برگو غزلی برگو پامزد خود از حق جو

فریاد مسلمانان از دست مسلمانی		از آتش ناپیدا دارم دل بریانی
شمع و سحرش خوانم یا نادره سلطانی		شهد و شکرش گویم کان گهرش گویم
وز آتش و دود ما برخاسته ایوانی		زین فتنه و غوغایی آتش زده هر جایی
بربود به قهر از من در راه حرمدانی		با این همه سلطانی آن خصم مسلمانی
آن کس که به پیش او جانی به یکی نانی		بگشاد حرمدانم بربود دل و جانم
ناگاه پدید آمد باغی و گلستانی		من دوش ز بوی او رفتم سر کوی او
هم واقف و بیداری هم شهره و پنهانی		آن جا دل و دلداری هم عالم اسراری
در آتش عشق او هر چشمه حیوانی		در خدمت خاک او عیشی و تماشایی

جز دیده فزودن نی جز چشم گشودن نی		هر لحظه یکی صورت می‌بینی و زادن نی
چندانک خوری می خور دستوری دادن نی		از نعمت روحانی در مجلس پنهانی
و آن میوه نورش را بر کف به نهان نی		آن میوه که از لطفش می آب شود در کف
در مشک تتاری نی در عنبر و لادن نی		این بوی که از زلف آن ترک خطا آمد
وین سرمه عشق او اندرخور هاون نی		می‌کوبد تقدیرش در هاون تن جان را
تا بازرود آن جا آن جا که تو و من نی		دیدی تو چنین سرمه کو هاون‌ها ساید
جز گلبن و نسرین نی جز لاله و سوسن نی		آن جا روش و دین نی جز باغ نوآیین نی
چون سوخت منی‌ها را پس طعنه گه لن نی		بگذار تنی‌ها را بشنو ارنی‌ها را
کز غلبه جان آن جا جای سر سوزن نی		تن را تو مبر سوی شمس الحق تبریزی

ای معدن زیبایی وی کان وفا چونی		ای خواجه سلام علیک از زحمت ما چونی
کای جنت روحانی وی بحر صفا چونی		در جنت و در دوزخ پرسان تواند ای جان
هر رنج تو را گوید کی دفع بلا چونی		هر نور تو را گوید ای چشم و چراغ من
زین خدمت پوسیده زین طال بقا چونی		ای خدمت تو کردن چون گلبشکر خوردن
در وقت جفا اینی تا وقت وفا چونی		در وقت جفا دل را صد تاج و کمر بخشی
وی شاه ید بیضا با اهل عمی چونی		ای موسی این دوران چونی تو ز فرعونان
کز زحمت و رنج ما ای باد صبا چونی		گوید به تو هر گلشن هر نرگس و هر سوسن
وی تاج همه جان‌ها دربند قبا چونی		ای آب خضر چونی از گردش چرخ آخر
پرسند تو را هر دم کز رنج و عنا چونی		ای جان عنادیده خامش که عنایت‌ها

در کوی خرابات آ تا دردکشان بینی		همرنگ جماعت شو تا لذت جان بینی
بربند دو چشم سر تا چشم نهان بینی		درکش قدح سودا هل تا بشوی رسوا
بشکن بت خاکی را تا روی بتان بینی		بگشای دو دست خود گر میل کنارستت
وز بهر سه نان تا کی شمشیر و سنان بینی		از بهر عجوزی را تا چند کشی کابین
در دور درآ بنشین تا کی دوران بینی		نک ساقی بی‌جوری در مجلس او دوری
گرگی و سگی کم کن تا مهر شبان بینی		این جاست ربا نیکو جانی ده و صد بستان
بربند دهان از خور تا طعم دهان بینی		شب یار همی‌گردد خشخاش مخور امشب
رو ترک فلانی گو تا بیست فلان بینی		گویی که فلانی را ببرید ز من دشمن
اندیشه جانان به کاندیشه نان بینی		اندیشه مکن الا از خالق اندیشه
ز اندیشه گره کم زن تا شرح جنان بینی		با وسعت ارض الله بر حبس چه چفسیدی
از جان و جهان بگذر تا جان و جهان بینی		خامش کن از این گفتن تا گفت بری باری

عشق تو و جان من جز آتش و جز نی نی		ای بود تو از کی نی وی ملک تو تا کی نی
صد کشته هو دیدم امکان یکی هی نی		بر کشته دیت باشد ای شادی این کشته
معشوق بر عاشق با وی نی و بی‌وی نی		ای دیده عجایب‌ها بنگر که عجب این است
مستان خرف از مستی آن جا قدح و می نی		امروز به بستان آ در حلقه مستان آ
برخوان افلا ینظر معنیش بر این پی نی		مستند نه از ساغر بنگر به شتر بنگر
جز نعره یا رب نی جز ناله یا حی نی		در مؤمن و در کافر بنگر تو به چشم سر
زان جا که گریزانی جز لطف پیاپی نی		آن جا که همی‌پویی زان است کز او سیری
در مکتب درویشان خود ابجد و حطی نی		از ابجد اندیشه یا رب تو بشو لوحم
از تابش خورشیدت هرگز خطری دی نی		شمس الحق تبریزی آن جا که تو پیروزی

زیر و زبرت دارم زیرا که تو از مایی		با هر کی تو درسازی می‌دانک نیاسایی
کان جام نیاشامد جز عاشق رسوایی		تا تو نشوی رسوا آن سر نشود پیدا
آن جام مباحی را درکش که بیاسایی		بردار صراحی را بگذار صلاحی را
امروز قدح بستان ای عاشق فردایی		در حلقه آن مستان در لاله و در بستان
تا بگذری از هستی ای سخره هرجایی		بر رسم زبردستی می‌کن تو چنین مستی
در مصر نمی‌باشی تا جمله شکرخایی		سرفتنه اوباشی همخرقه قلاشی
جز با تو نیارامد جان‌های مصفایی		شمس الحق تبریزی جان را چه شکر ریزی

بیهوده چه می‌گردی بر آب چو دولابی		ای خیره نظر در جو پیش آ و بخور آبی
یک جو نبری زین دو بی‌کوشش و اسبابی		صحراست پر از شکر دریاست پر از گوهر
بگشادن چشم ارزد تا بانی مهتابی		گر مرد تماشایی چون دیده بنگشایی
اندر نظر حربی بشکافد محرابی		محراب بسی دیدی در وی بنگنجیدی
ما طامع و پیش و پس دریا کف وهابی		ما تشنه و هر جانب یک چشمه حیوانی
کو پرده میان ما جز چشم گران خوابی		ره چیست میان ما جز نقص عیان ما
جسمت مثل بامی هر حس تو میزانی		شش نور همی‌بارد زان ابر که حق آرد
زان سوش روان کرده آن فاتح ابوابی		شش چشمه پیوسته می‌گردد شب بسته
بیرون کشدش زان چه بی‌آلت و قلابی		خورشید و قمر گاهی شب افتد در چاهی
زیرا که ضعیفی تو بی‌طاقت و بی‌تابی		صد صنعت سلطانی دارد ز تو پنهانی
بر کف خدا لرزان ماننده سیمابی		این مفرش و آن کیوان افلاک ورای آن
اندر صفتش خاطر هست احول و کذابی		دریا چو چنان باشد کف درخور آن باشد
چون دیو که بگریزد از عمر خطابی		بگریزد عقل و جان از هیبت آن سلطان
از جان عزیز خود بیگانه و صخابی		بکری برمد از شو معشوق جهانش او
چون باز به دام آمد برداشته مضرابی		ره داده به دام خود صد زاغ پی بازی
بی‌صفقه صفاقی بی‌شرفه دبابی		خاموش که آن اسعد این را به از این گوید

گه بیت و غزل گویی گه پای عمل کوبی		ای سوخته یوسف در آتش یعقوبی
گه غوطه خوری عریان در چشمه ایوبی		گه دور بگردانی گاهی شکر افشانی
وز دولت و داد او ما غرقه این خوبی		خلقان همه مرد و زن لب بسته و در شیون
چون دوست نمی‌خسپد با آن همه مطلوبی		بر عشق چو می‌چسبد عاشق ز چه رو خسپد
از بهر چنان مهمان چون خانه نمی‌روبی		آن دوست که می‌باید چون سوی تو می‌آید
چون سر تو نیندازی از غصه محجوبی		چون رزم نمی‌سازی چون چست نمی‌تازی
از جذبه آن است این کاندر غم و آشوبی		ای نعل تو در آتش آن سوی ز پنج و شش
بی‌عیب خرد جان را از جمله معیوبی		کی باشد و کی باشد کو گل ز تو بتراشد
بنگر که چه مبدل شد آن چوب از آن چوبی		اجزای درختان را چون میوه کند دارا
منگر ز حساب ای جان در عالم محسوبی		زین به بتوان گفتن اما بمگو تن زن

دل را بربودستی در دل بنشستستی		خواهم که روم زین جا پایم بگرفتستی
زان مه که نمودستی زان راز که گفتستی		سر سخره سودا شد دل بی‌سر و بی‌پا شد
ای آنک در این سودا بس شب که نخفتستی		برپر به پر روزه زین گنبد پیروزه
راهیت بیاموزم کان راه نرفتستی		چون دید که می‌سوزم گفتا که قلاوزم
من خویش توام گر چه با جور تو جفتستی		من پیش توام حاضر گر چه پس دیواری
هر خواب که دیدستی هر دیگ که پختستی		ای طالب خوش جمله من راست کنم جمله
بیرونش بجستستی در خانه نجستستی		آن یار که گم کردی عمری است کز او فردی
دست تو گرفته‌ست او هر جا که بگشتستی		این طرفه که آن دلبر با توست در این جستن
ای دوست ز پیدایی گویی که نهفتستی		در جستن او با او همره شده و می‌جو

من نیست شدم باری در هست یکی هستی		آمد مه ما مستی دستی فلکا دستی
گر باده اثر کردی در دل تن از او رستی		از یک قدح و از صد دل مست نمی‌گردد
پر می‌دهیم گر نی این شیشه بنشکستی		بار دگر آوردی زان می که سحر خوردی
از جز تو گر اشکستی بودی که نپیوستی		بر جام من از مستی سنگی زدی اشکستی
گر مرده از این خوردی از گور برون جستی		زین باده چشید آدم کز خویش برون آمد
در ماه که از بالا آید به چه پستی		گر سیر نه ای از سر هین خوار و زبون منگر
گر رشک نبردی دل تن عشق پرستستی		ای برده نمازم را از وقت چه بی‌باکی
هم قبله از او گشتی هم کعبه رخش خستی		آن مست در آن مستی گر آمدی اندر صف

ای دوست حریفان بین یک جان شده از مستی		ماییم در این گوشه پنهان شده از مستی
دم‌ها زده آهسته زان راز که گفتستی		از جان و جهان رسته چون پسته دهان بسته
دستی صنما دستی می‌زن که از این دستی		ماییم در این خلوت غرقه شده در رحمت
ای جمله بلندی‌ها خاک در این پستی		عاشق شده بر پستی بر فقر و فرودستی
شیخا چه ترنجیدی بی‌خویش شو و رستی		جز خویش نمی‌دیدی در خویش بپیچیدی
آن چهره که بگشادی و آن زلف که بربستی		بربند در خانه منمای به بیگانه
ما را غلطی دادی از خانه برون جستی		امروز مکن جانا آن شیوه که دی کردی
برخاستی از دیده در دلکده بنشستی		صورت چه که بربودی در سر بر ما بودی
شد داروی هر خسته آن را که توش خستی		شد صافی بی‌دردی عقلی که توش بردی
در قعر رو ای ماهی گر دشمن این شستی		ای دل بر آن ماهی زین گفت چه می‌خواهی

هم زهر شکر گشتی هم گرگ شبانستی		گر نرگس خون خوارش دربند امانستی
هم ساغر سلطانی اندر دورانستی		هم دور قمر یارا چون بنده بدی ما را
هم بحر بدان تلخی آب حیوانستی		هم کوه بدان سختی چون شیره و شیرستی
هم نرگس مخمورش بر ما نگرانستی		از طلعت مستورش بر خلق زدی نورش
پس چیست ز ناشکری تشنیع چنانستی		با هیچ دل مست او تقصیر نکرده‌ست او
کفو کمر وصلش ای کاش میانستی		وصلش به میان آید از لطف و کرم لیکن
در مردن این صورت کس را چه زیانستی		صورتگر بی‌صورت گر ز آنک عیان بودی
با هر مژه و ابرو کی تیر و کمانستی		راه نظر ار بودی بی‌رهزن پنهانی
ور نی دهن ماهی پرگفت و زیانستی		بربند دهان زیرا دریا خمشی خواهد

ای شاد که خلقستی ای خوش که جهانستی		گر هیچ نگارینم بر خلق عیانستی
بالا همه باغستی پستی همه کانستی		گر نقش پذیرفتی در شش جهت عالم
گر هیچ پدیدستی آن همگانستی		از خلق نهان زان شد تا جمله مرا باشد

در خانه نهان گشتی یا سوی هوا رفتی		ای ساکن جان من آخر به کجا رفتی
چون مرغ بپریدی ای دوست کجا رفتی		چون عهد دلم دیدی از عهد بگردیدی
از خلق حذر کردی وز خلق جدا رفتی		در روح نظر کردی چون روح سفر کردی
ماننده بوی گل با باد صبا رفتی		رفتی تو بدین زودی تو باد صبا بودی
از نور خدا بودی در نور خدا رفتی		نی باد صبا بودی نی مرغ هوا بودی
وز ننگ چنین خانه بر سقف سما رفتی		ای خواجه این خانه چون شمع در این خانه

از کار خود افتادی در کار دگر رفتی		ای یار غلط کردی با یار دگر رفتی
ای خویش پسندیده هین بار دگر رفتی		صد بار ببخشودم بر تو به تو بنمودم
گلزار ندانستی در خار دگر رفتی		صد بار فسون کردم خار از تو برون کردم
ای حال غلط کرده با مار دگر رفتی		گفتم که تویی ماهی با مار چه همراهی
صد تار بریدی تو در تار دگر رفتی		مانند مکوک کژ اندر کف جولاهه
آن یار در آن غار است تو غار دگر رفتی		گفتی که تو را یارا در غار نمی‌بینم
بازار مرا دیده بازار دگر رفتی		چون کم نشود سنگت چون بد نشود رنگت

تا صورت خاکی را در چرخ درآوردی		نه چرخ زمرد را محبوس هوا کردی
ای رعد چه می غری وی چرخ چه می‌گردی		ای آب چه می‌شویی وی باد چه می‌جویی
وی صبر چه خرسندی وی چهره چرا زردی		ای عشق چه می‌خندی وی عقل چه می‌بندی
جان خود چه قدر باشد در دین جوانمردی		سر را چه محل باشد در راه وفاداری
یک موی نمی‌گنجد در دایره فردی		کامل صفت آن باشد کو صید فنا باشد
ای سرد کسی کو ماند در گرمی و در سردی		گه غصه و گه شادی دور است ز آزادی
کو شعشعه مستی گر باده جان خوردی		کو تابش پیشانی گر ماه مرا دیدی
آخر نه خر کوری بر گرد چه می‌گردی		زین کیسه و زان کاسه نگرفت تو را تاسه
کز حرص چو جارویی پیوسته در این گردی		با سینه ناشسته چه سود ز رو شستن
وین منبر من عالی مقصوره من مردی		هر روز من آدینه وین خطبه من دایم
ارواح و ملک از حق آرند ره آوردی		چون پایه این منبر خالی شود از مردم

دل بردی و جان بردی این جا چه رها کردی		ای پرده در پرده بنگر که چه‌ها کردی
مرغ دل ما خستی پس قصد هوا کردی		ای برده هوس‌ها را بشکسته قفس‌ها را
کو زهره که تا گویم ای دوست چرا کردی		گر قصد هوا کردی ور عزم جفا کردی
زیرا که ز شیرینش در قهر جدا کردی		آن شمع که می‌سوزد گویم ز چه می‌گرید
کز هجر تو پشت او چون بنده دوتا کردی		آن چنگ که می‌زارد گویم ز چه می‌زارد
زهرم چو شکر کردی وز درد دوا کردی		این جمله جفا کردی اما چو نمودی رو
از بس که کرم کردی حاجات روا کردی		هر برگ ز بی‌برگی کف‌ها به دعا برداشت

دل بودی و جان بردی این جا چه رها کردی		ای پرده در پرده بنگر که چه‌ها کردی
بی‌هوشی جانی تو گیرم که جفا کردی		خورشید جهانی تو سلطان شهانی تو
در بخشش و در احسان حاجات روا کردی		هم عاقبت ای سلطان بردی همه را مهمان
هر پشه که پروردی صد همچو هما کردی		هر سنگ که بگرفتی لعل و گهرش کردی
یک قافله را ناگه اصحاب صفا کردی		یک طایفه را ای جان منشور خطا دادی
اجزای زمین‌ها را در لطف سما کردی		آثار فلک‌ها را اجزای زمین کردی
چون قاعده بشکستی وز درد دوا کردی		پس من ز چه بشناسم از چرخ زمین‌ها را

آورد نمی‌دانم دانم که مرا بردی		ای صورت روحانی امروز چه آوردی
بر شاخ کی خندیدی در باغ کی پروردی		ای گلشن نیکویی امروز چه خوش بویی
در باغ کی خندیدی وز دست کی می‌خوردی		امروز عجب چیزی می‌افتی و می‌خیزی
پیران و جوانان را آموخت جوامردی		آن طبع زرافشانی و آن همت سلطانی
در وحدت همدردی درکش قدح دردی		بگذر ز جوامردی کان هم ز دوی خیزد
هم عاشق و معشوقی هم سرخی و هم زردی		هم همره و همدردی هم جمعی و هم فردی
ترسم که میان ره بگریزی و برگردی		با این همه در مجلس بنشین و میا با من
کز دل دودلی خیزد گه گرمی و گه سردی		ور ز آنک همی‌آیی با خویش مبر دل را

ور صبح و سحر خواهی نک صبح و سحر باری		گر شمس و قمر خواهی نک شمس و قمر باری
گر تاج و کمر خواهی نک تاج و کمر باری		ای یوسف کنعانی وی جان سلیمانی
گر تیغ و سپر خواهی نک تیغ و سپر باری		ای حمزه آهنگی وی رستم هر جنگی
گر قند و شکر خواهی نک قند و شکر باری		ای بلبل پوینده وی طوطی گوینده
گر زیر و زبر خواهی نک زیر و زبر باری		ای دشمن عقل و هش وی عاشق عاشق کش
گر سمع و بصر خواهی نک سمع و بصر باری		ای جان تماشاجو موسی تجلی جو
گر فتنه و شر خواهی نک فتنه و شر باری		ای دیو پر از کینه وی دشمن دیرینه
گر یار سفر خواهی نک یار سفر باری		خاموش مگو چندین برخیز سفر بگزین
گر خسته جگر خواهی نک خسته جگر باری		شمس الحق تبریزی از حسن و دلاویزی

در گور کجا گنجی چون نور خدا داری		از مرگ چه اندیشی چون جان بقا داری
ماننده آن دلبر بنما که کجا داری		خوش باش کز آن گوهر عالم همه شد چون زر
تو روی ترش با من ای خواجه چرا داری		در عشق نشسته تن در عشرت تا گردن
شیخا تو چو دلتنگی با غم چه هواداری		در عالم بی‌رنگی مستی بود و شنگی
همرنگ شو آخر هم گر بخشش ما داری		چندین بمخور این غم تا چند نهی ماتم
بسم الله مولانا چون ساغرها داری		از تابش تو جانا جان گشت چنین دانا
با تیره نیامیزی چون بحر صفا داری		شمس الحق تبریزی چون صاف شکرریزی

در خوردن و شب گردی خواهم که کنم یاری		امشب پریان را من تا روز به دلداری
وقت حشرانگیزی در چالش و میخواری		من شیوه پریان را آموخته‌ام شب‌ها
پوشیده‌تر از پریان ماییم به ستاری		جنی پنهان باشد در ستر و امان باشد
در مکر خدا مانده آن قوم ز اغیاری		بر صورت ما واقف پریان و ز جان غافل
مفروش چنین ارزان خود را به سبکباری		خود را تو نمی‌دانی جویای پری ز آنی
از دیو و پری برده صد گوی به عیاری		و آن جنی ما بهتر زیبارخ و خوش گوهر
نی بی‌مزه و رنگین پالوده بازاری		شب از مه او حیران مه عاشق آن سیران
وز چنگ و رباب او وز شیوه خماری		از سیخ کباب او وز جام شراب او
در جمله مذهب‌ها او راست سزاواری		دیوانه شده شب‌ها آلوده شده لب‌ها
کس نیست در این پرده تو پشت کی می‌خاری		خواب از شب او مرده شلوار گرو کرده
نی عاشق عشقی تو تو عاشق گفتاری		بردی ز حد ای مکثر بربند دهان آخر

گر سینه نپوشانی تیری بخوری کاری		نظاره چه می‌آیی در حلقه بیداری
شاهی است تو باور کن بر کرسی جباری		در حلقه سر اندرکن دل را تو قویتر کن
گاهی ز لب لعلش گاهی ز می ناری		تا بازرهی زان دم تا مست شوی هر دم
خاشاک کجا باشد در ساغر هشیاری		بگشای دهانت را خاشاک مجو در می
بس نیست رخ خوبش دلجویی و دلداری		ای خواجه چرا جویی دلداری از آن جانان
بنوشتم از عالم صد نامه بیزاری		دی نامه او خواندم در قصه بی‌خویشی
با ما غم دل گویی یا قصه جان آری		نقش تو چو نقش من رخ بر رخ خود کرده‌ست
چون عشق بزد آتش در پرده ستاری		من با صنم معنی تن جامه برون کردم
افتاد به پایم عشق در عذر گنه کاری		در رنگ رخم عشقش چون عکس جمالش دید
زیرا که چو جان آیی بی‌رنگ صباواری		شمس الحق تبریزی آیی و نبینندت

کان روی چو خورشیدت صد گون کندت یاری		گر روی بگردانی تو پشت قوی داری
مه بی‌تو ز من گیرد صد دوری و بیزاری		من بی‌رخ چون ماهت گر روی به ماه آرم
گلزار جفا گردد چون تخم جفا کاری		جان بی‌تو یتیم آمد مه بی‌تو دو نیم آمد
دست کی رسد در تو گر پای نیفشاری		چون سرکشی آغازی یا اسب جفا تازی
شاید که ز بخشایش این دم سر من خاری		مهمان توام ای جان ای شادی هر مهمان
کی پیش رود با او بدفعلی و طراری		رو ای دل بیچاره با تیغ و کفن پیشش
پرورده و خو کرده با عشرت و خماری		ای جان نه ز باغ تو رسته‌ست درخت من
مستان مرا مفکن در نوحه و در زاری		اجزای وجود من مستان تواند ای جان
مستانه به پیش آیی بی‌نخوت و جباری		آن ساغر پنهانی خواهم که بگردانی
یا چشمه حیوانی یا صحت بیماری		ای ساغر پنهانی تو جامی و یا جانی
یا کان نباتی تو یا ابر شکرباری		یا آب حیاتی تو یا خط نجاتی تو
اما نهلد در سر نی عقل نی هشیاری		آن ساغر و آن کوزه کو نشکندم روزه
هم آبی و هم نانی هم یاری و هم غاری		هم عقلی و هم جانی هم اینی و هم آنی
نی زان که سخن کم شد از غایت بسیاری		خاموش شدم حاصل تا برنپرد این دل

یک دم چه زیان دارد گر روی به ما آری		ای جان و جهان آخر از روی نکوکاری
یا رب که چه رو داری یا رب که چه بو داری		ای روی تو چون آتش وی بوی تو چون گل خوش
خوش خواب که می‌بینم در حالت بیداری		در پیش دو چشم من پیوسته خیال تو
در پوست نمی‌گنجد از لذت دلداری		دل را چو خیال تو بنوازد مسکین دل
جان دگرت گویم یا صحت بیماری		قرص قمرت گویم نور بصرت گویم
وز زاری من بلبل وامانده شد از زاری		از شرم تو شاخ گل سر پیش درافکنده
تو نیز نمی‌گنجی جز او که دهد یاری		از جمله ببر زیرا آن جا که تویی و او
جز او کی بود مونس در نیم شب تاری		اندر شکم ماهی دم با کی زند یونس
ای بسته تو بر اشتر شش تنگ به سرباری		در چشمه سوزن تو خواهی که رود اشتر
چون ابر بهاری کن در عشق گهرباری		با این همه ای دیده نومید مباش از وی

وز روی تو در عالم هر روی به دیواری		ای بر سر بازارت صد خرقه به زناری
هر گوشه چو منصوری آویخته بر داری		هر ذره ز خورشیدت گویای اناالحقی
این طرفه که از یک گل در هر قدمی خاری		این طرفه که از یک خم هر یک ز میی مستند
هر عقل همی‌گوید من خیره شدم باری		هر شاخ همی‌گوید من مست شدم دستی
عشق از سر بی‌خویشی انداخته دستاری		گل از سر مشتاقی بدریده گریبانی
جز عاقل و لایعقل قومی دگرند آری		از عقل گروهی مست بی‌عقل گروهی مست
بی‌زحمت فرعونی بی‌غصه اغیاری		ماییم چو کوه طور مست از قدح موسی
گر چه سر خم بسته است از کهگل پنداری		ماییم چو می جوشان در خم خراباتی
والله که از این خوشتر نبود به جهان کاری		از جوشش می کهگل شد بر سر خم رقصان

تشنیع زنان بودم بر عهد وفاداری		گفتم که بجست آن مه از خانه چو عیاری
آن طره که دل دزدد ماننده طراری		غماز غمت گفتا در خانه بجوی آخر
در پیه دو دیده خود بر آب بزن ناری		در سوخته جان زن از آهن و از سنگش
باشد که نهان باشد او از پس دیواری		بفروز چنین شمعی در خانه همی‌گردان
در نیم شب هجران بگشود مرا کاری		اندر پس دیواری در سایه خورشیدش
تا تیره شد این شمعم از تابش انواری		در خانه همی‌گشتم در دست چنین شمعی
در بی‌نمکی چون ره بردم به نمکساری		گفتم که در این زندان چون یافتمت ای جان
وی از تو جهان زنده چون یافتمت باری		ای شوخ گریزنده وی شاه ستیزنده
چون گوهر کانی شد غیرت شده ستاری		در حال نهانی شد پنهان چو معانی شد
وین طعنه زنان بر من هم یافته بازاری		من دست زنان بر سر چون حلقه شده بر در
چون مه که ز خورشیدش شد تیره خجل واری		از پرتو مخدومی شمس الحق تبریزی

وز شورش زلف تو در هر طرفی سوری		ای بر سر هر سنگی از لعل لبت نوری
هر سوی یکی ساقی هر سوی یکی حوری		در حسن بهشت تو در زیر درختانت
محبوس یکی خنبی چون شیره انگوری		از عشق شراب تو هر سوی یکی جانی
بر بام دماغ آید بنوازد طنبوری		هر صبح ز عشق تو این عقل شود شیدا
هر کوی بود بزمی هر خانه بود سوری		ای شادی آن شهری کش عشق بود سلطان
می‌زد به در وحدت از عشق تو ناقوری		بگذشتم بر دیری پیش آمد قسیسی
در صحبت آن کافر شب گشته چون کافوری		ادریس شد از درسش هر جا که بد ابلیسی
هم عاشق و معشوقی هم ناصر و منصوری		گفتم ز کی داری این گفتا ز یکی شاهی
جان پرور هر خویشی شور و شر هر دوری		یک شاه شکرریزی شمس الحق تبریزی

من خابیه تو در من چون باده همی‌جوشی		ای دشمن عقل من وی داروی بی‌هوشی
هم شاهی و سلطانی هم حاجب و چاووشی		اول تو و آخر تو بیرون تو و در سر تو
هم یوسف مه رویی هم مانع و روپوشی		خوش خویی و بدخویی دلسوزی و دلجویی
چون عقل در این مغزی چون حلقه در این گوشی		بس تازه و بس سبزی بس شاهد و بس نغزی
هم مار بداندیشی هم نیشی و هم نوشی		هم دوری و هم خویشی هم پیشی و هم بیشی
یا رب چه خوشند ایشان آن دم که در آغوشی		ای رهزن بی‌خویشان ای مخزن درویشان
و آن روز که خمارم چه صبر و چه خاموشی		آن روز که هشیارم من عربده‌ها دارم

با حلقه عشاقان رو بر در حیرانی		ای بر سر و پا گشته داری سر حیرانی
وز بهر چنان مشکی جان عنبر حیرانی		در زلف چو چوگانت غلطیده بسی جان‌ها
در شاه نظر کردم من چاکر حیرانی		از کون حذر کردم وز خویش گذر کردم
هم مؤمن این راهم هم کافر حیرانی		من یوسف دلخواهم چاه زنخت خواهم
تا چست برون جستم از چنبر حیرانی		هم باده آن مستم هم بسته آن شستم
آخر تو یکی بنگر در دلبر حیرانی		ای عقل شده مهتر ای گشته دلت مرمر
خون تو بریزم من از خنجر حیرانی		ور نه بستیزم من در کار تو خیزم من
هم فربه عشقم من هم لاغر حیرانی		از دولت مخدومی شمس الحق تبریزی

تشویش مسلمانی ای مه تو که را مانی		آن چهره و پیشانی شد قبله حیرانی
زین بیش نمی‌دانم ای مه تو که را مانی		من واله یزدانم در حلقه مردانم
هم بی‌دل و دلشادم ای مه تو که را مانی		هم بنده و آزادم ویرانه و آبادم
هم مؤمن و کافر شد ای مه تو که را مانی		هر جسم که بر سر شد جان گشت و قلندر شد
با دیده بینایی ای مه تو که را مانی		شاد آنک نهد پایی در لجه دریایی
از طعنه و از تسخر ای مه تو که را مانی		باشد ز توام مفخر فارغ شدم از دلبر
تو محو کن القابم ای مه تو که را مانی		من زان سوی دولابم زان جانب اسبابم
زان خنده چه بربندد ای مه تو که را مانی		بر عاشق دوتاقد آن کس که همی‌خندد
ای جان و جهان می‌زد ای مه تو که را مانی		شمس الحق تبریزی در لخلخه آمیزی

آبستن میوه ستی سرمست گلستانی		ای باغ همی‌دانی کز باد کی رقصانی
وین نقش چرا بندی گر ز آنک همه جانی		این روح چرا داری گر ز آنک تو این جسمی
وز گوهر چون گویم چون غیرت عمانی		جان پیشکشت چه بود خرما به سوی بصره
زان رو تو کجا دانی چون مست زنخدانی		عقلا ز قیاس خود زین رو تو زنخ می‌زن
یا بر سر صفرایی رسم شکرافشانی		دشوار بود با کر طنبور نوازیدن
تا مست شود ایمان زان باده یزدانی		می وام کند ایمان صد دیده به دیدارش
راز تو شود پنهان گر راز تو نجهانی		در پای دل افتم من هر روز همی‌گویم
کی گنجد در طاسی شش گوشه انسانی		کان مهره شش گوشه هم لایق آن نطع است
هر لحظه به دست تو گر ز آنک نه سلطانی		شمس الحق تبریزی من باز چرا گردم

خویش من و پیوندی نی همره و مهمانی		مانده شدم از گفتن تا تو بر ما مانی
خربنده چرا گشتی شه زاده ارکانی		شیری است که می‌جوشد خونی است نمی‌خسبد
آن کس که رهانید از بسیار پریشانی		زر دارد و زر بدهد زین واخردت این دم
کی آمده‌ای ای جان زان خاک به آسانی		اشتر ز سوی بیشه بی‌جهد نمی‌آید
گوش تو کشان کردم تا جوهر انسانی		صد جا بترنجیدی گفتی نروم زین جا
استیزه چه می‌بافی ای شیخ لت انبانی		در چرخ درآوردم نه گنبد نیلی را
کو نخوت کرمنا کو همت سلطانی		چون دیگ سیه پوشی اندر پی تتماجی
تو طفل سر خوانی نی پیر پری خوانی		تو مرد لب قدری نی مرد شب قدری
سیلی زندت آرد استاد دبستانی		سخت است بلی پندت اما نگذارندت
روزی که به جد گیرد گردن ز کی پیچانی		هر لحظه کمندی نو در گردنت اندازد
در خود بترنجیده از نامی و ارکانی		بنگر تو در این اجزا که همرهشان بودی
و اندر پس این منزل صد منزل روحانی		زان جا بکشانمشان مانند تو تا این جا
ریشت پی آن دادم تا ریش بجنبانی		چون بز همه را گویم هین برجه و خدمت کن
ریش کی رهید از من تا تو دبه برهانی		گر ریش نجنبانی یک یک بکنم ریشت
یک لحظه شو آیینه چون حلقه گردانی		یک لحظه شدی شانه در ریش درافتادی
هم شیر و هم آهویی هم اینی و هم آنی		هم شانه و هم مویی هم آینه هم رویی
بی‌رنج چه می‌سلفی آواز چه لرزانی		هم فرقی و هم زلفی مفتاحی و هم قلفی
صد بازی نو داری ای نر بز لحیانی		خاموش کن از گفتن هین بازی دیگر کن

خود نیست به جز آن مه این هست چنین یا نی		آن ماه همی‌تابد بر چرخ و زمین یا نی
هر چستی و هر سستی آید ز کمین یا نی		در هر ره و هر پیشه در لشکر اندیشه
ایمن بود و فارغ از روز پسین یا نی		آن رسته خویش خود دیده پس و پیش خود
زین دام امان یابد جز جان امین یا نی		در هر قدمی دامی چون شکر و بادامی
ظن ار چه بود عالی باشد چو یقین یا نی		گر باغ یقین خواهی پس رخت منه بر ظن

ای جان صفا چونی وی کان وفا چونی		افند کلیمیرا از زحمت ما چونی
وی عاشق بی‌دل را درمان و دوا چونی		ای فخر خردمندان وی بی‌تو جهان زندان
می‌گوید حسنت را کی خوب لقا چونی		مه گوش همی‌خارد صد سجده همی‌آرد
زان روز که پرسیدی گفتی تو مرا چونی		باری من بیچاره گشتم ز خود آواره
ای آب حیات ما زین آب و هوا چونی		ماییم و هوای تو دو چشم سقای تو
ای آنک مبادا کس دور از تو جدا چونی		تلخ است فراق تو دوری ز وثاق تو
ای نیر اعظم تو زین طال بقا چونی		زد طال بقای تو هر ذره که خورشیدی
وی یوسف افتاده با اهل عما چونی		ای آینه مانده در دست دو سه زنگی
وی بلبل آن بستان با ناشنوا چونی		ای دلدل آن میدان چونی تو در این زندان
افتاده در این غربت با رنج و عنا چونی		ای آدم خوکرده با جنت و با حورا
با این همگی زفتی در زیر قبا چونی		ای آنک نمی‌گنجی در شش جهت عالم
از عربده کوران وز زخم عصا چونی		مصباح و زجاجی تو پیش دو سه نابینا
با این همه بی‌برگی داوودنوا چونی		پیغام و سلام ما ای باد بگو با دل
کای تشنه پرخواره با جام خدا چونی		بس کردم من اما برگو تو تمامش را

شاهان ز هوای تو در خرقه دلقینی		در عشق کجا باشد مانند تو عشقینی
وز غایت مستی تو همکاسه مسکینی		بر خوان تو استاده هر گوشه سلیمانی
سردفتر دین بوده از عشق تو بی‌دینی		بس جان گزین بوده سلطان یقین بوده
کو سینه ره بینی کو دیده شه بینی		کو گوهر جان بودن کو حرف بپیمودن
کاین عشق فزون بادا وز هر طرف آمینی		هر مست میت خورده دو دست برآورده
جانی که به لب آمد چه سود ز یاسینی		گویند بخوان یاسین تا عشق شود تسکین
در دولت تو بنهد بر پشت فلک زینی		آن دلشده خاکی کز عشق زمین بوسد
گه باده جان گیرد گه طره مشکینی		آوه خنک آن دل را کو لازم آن جان شد
کز شمس حق تبریز پر کردم خرجینی		هرگز نکند ما را عالم به جوال اندر

از بهر خدا بشنو فریاد و علی اللهی		چون بسته کنی راهی آخر بشنو آهی
ناگاه پدید آمد در آب چنان ماهی		در روح نظر کردم بی‌رنگ چو آبی بود
تا واشد و دریا شد این عالم چون چاهی		آن آب به جوش آمد هستی به خروش آمد
من قطره و او قطره گشتیم چو همراهی		دیدم که فراز آمد دریا و بشد قطره
او قطره شده دریا من قطره شده گاهی		چون پیشترک رفتم دریا شد و بگرفتم
باشد که تو هم افتی در مکر شهنشاهی		پیش آی تو دریا را نظاره بکن ما را
او چشم چنین بندد چون جادو دلخواهی		آبی است به زیرش مه آبی است به زیرش که
چاه و رسن زلفت والله که به از جاهی		با لعل تو کی جویم من ملک بدخشان را
در سحر نمی‌بندد جز سینه آگاهی		از غمزه جادواش شمس الحق تبریزی

من دم نزنم زیرا دم می‌نزند ماهی		جانا تو بگو رمزی از آتش همراهی
مه سجده همی‌کردت ای ایبک خرگاهی		بر خیمه این گردون تو دوش قنق بودی
وز بخشش تو دیده این ماه سما ماهی		خورشید ز تو گشته صاحب کله گردون
وین قسمت چو آمد تو یوسف و من چاهی		کی هر دو یکی گردد تو آتش و من روغن
من بنده آن خلعت گر رانی و گر خواهی		هر چند که این جوشم از آتش تو باشد
فریاد من مسکین از دانش و آگاهی		این دانش من گشته بر دانش تو پرده
وین هر دو کجا گنجد در وحدت اللهی		گه از می و از شاهد گویم مثل لطفش
کی شب بودش در پی یا زحمت بی‌گاهی		شمس الحق تبریزی صبحی که تو خندانی

پابسته شدی چون من زان دلبر خرگاهی		در کوی کی می‌گردی ای خواجه چه می‌خواهی
نی خدمت کس خواهی نی خسروی و شاهی		گر بسته شدی از وی رسته ز همه بندی
در آب سجود آری بی‌مسله چو ماهی		شد خدمت تو دستان چون خدمت سرمستان
فارغ ز ثواب آمد فرد از ره و بیراهی		چون مست و خراب آمد سجده گهش آب آمد
نی ظالم و نی تایب نی ذاکر و نی ساهی		کو ره چو در این آبی کو سجده چو محرابی

در روزن جان تابی چون ماه ز بالایی		ای شادی آن روزی کز راه تو بازآیی
این فرش زمینی را چون عرش بیارایی		زان ماه پرافزایش آن فارغ از آرایش
بس جان که ز سر گیرد قانون شکرخایی		بس عاقل پابسته کز خویش شود رسته
بس قافله ره یابد در عالم بی‌جایی		زین منزل شش گوشه بی‌مرکب و بی‌توشه
کامروز مرا بنگر ای خواجه فردایی		روشن کن جان من تا گوید جان با تن
رونق نبود جو را چون آب بنگشایی		تو آبی و من جویم جز وصل تو کی جویم
والله که چو با خویشی از خویش نیاسایی		ای شاد تو از پیشی یعنی ز همه بیشی
افتاده در این سودا چون مردم صفرایی		در جستن دل بودم بر راه خودش دیدم
جز عشق نبینی گر صد بار بپالایی		شمس الحق تبریزی پالود مرا هجرت

یا رب چه خوش است این جا هر لحظه تماشایی		ما می‌نرویم ای جان زین خانه دگر جایی
بی‌ولوله زاغی بی‌گرگ جگرخایی		هر گوشه یکی باغی هر کنج یکی لاغی
کو عزم سفر دارد از بیم تقاضایی		افکند خبر دشمن در شهر اراجیفی
بی‌جان کی رود جایی بی‌سر کی نهد پایی		از رشک همی‌گوید والله که دروغ است آن
او هر طرفی یابد شوریده و شیدایی		من زیر فلک چون او ماهی ز کجا یابم
چو چشم تو خماری چون روی تو صحرایی		مه گرد درت گردد زیرا که کجا یابد
در عشق پدید آید هر یوسف زیبایی		این عشق اگر چه او پاک است ز هر صورت
وز عشق پدر دیدش زیبا و مطرایی		بی‌عشق نه یوسف را اخوان چو سگی دیدند
دوزخ کی رود آخر از جنت مأوایی		گر نام سفر گویم بشکن تو دهانم را
بی‌پای همی‌گردم چون کشتی دریایی		من بی‌سر و پا گشتم خوش غرقه این دریا
چون ذره به زیر آیم در رقص ز بالایی		از در اگرم رانی آیم ز ره روزن
در روزن این خانه در گردش سودایی		چون ذره رسن سازم از نور و رسن بازم
برگو که در این دولت تیره نشود رایی		بنشین که در این مجلس لاغر نشود عیسی
تا ناله در آن گنبد یابی تو مثنایی		بربند دهان برگو در گنبد سر خود
از حرف همی‌گردد این نکته مصفایی		شمس الحق تبریزی از لطف صفات خود

پرهیز ز هشیاران وز مردم غوغایی		هم پهلوی خم سر نه‌ای خواجه هرجایی
تو جنس سگ کهفی از جنگ مبرایی		هشیار به سگ ماند جز جنگ نمی‌داند
چون دید در آن درگه شکر و شکرافزایی		سر بر در خمخانه زد آن سگ فرزانه
این جاست تماشاها تو مرد تماشایی		بیرون مرو ای خواجه زین صورت دیباچه
در سرکه درافتاده آن خوش لب حلوایی		بس مست طرب خورده آهنگ برون کرده
بجهی به سوی او جه ای مست علالایی		سر پهلوی آن خم نه کوزه به بر خم به

نیت ز کجا گنجد اندر دل شیدایی		من نیت آن کردم تا باشم سودایی
وین تلخی من گشته دریای شکرخایی		مجنونی من گشته سرمایه صد عاقل
بس فتنه و آشوبی افکنده ز زیبایی		زیر شجر طوبی دیدم صنمی خوبی
فارغ ز شب و فردا چون باشم فردایی		از من دو جهان شیدا وز من همه سر پیدا
جان کی فزایم من گفتم دلم افزایی		می‌گفت کرایم من وقتی که برآیم من
تبریز ز شمس الدین بی‌صورت دریایی		دریای معانی بین بی‌قیمت و بی‌کابین

لاهوت ازل را از ناسوت تو بنمایی		عیسی چو تویی جانا ای دولت ترسایی
کز کافر زلف خود یک پیچ تو بگشایی		ایمان ز سر زلفت زنار عجب بندد
تا عالم خاکی را از عشق برآرایی		ای از پس صد پرده درتافته رخسارت
جان بود در آن بیعت با عشق به تنهایی		جان دوش ز سرمستی با عشق تو عهدی کرد
کس عهد کند با خود نی تو همگی مایی		سر عشق به گوشش برد سر گفت به گوش جان
تا چند گریزی تو از خویش و نیاسایی		چندانک تو می‌کوشی جز چشم نمی‌پوشی
سوگند بدان زلفی عاشق کش سودایی		جان گفت که ای فردم سوگند بدین دردم
نی ما و نه من کردم ای مفرد یکتایی		کان عهد که من کردم بی‌جان و بدن کردم
در آب نماید او لیک او است ز بالایی		مست آنچ کند در می از می‌بود آن به روی
آن ساقی ترسا را یک نکته نفرمایی		تبریز ز شمس الدین آخر قدحی زو هین

چون گویم دل بردی چون عین دل مایی		جانا نظری فرما چون جان نظرهایی
دل نیز شکر خاید آن دم که جگر خایی		جان‌ها همه پا کوبند آن لحظه که دل کوبی
مرده ز تو حال آرد چون شعبده بنمایی		تن روح برافشاند چون دست برافشانی
ای دل به جفای او جان باز چه می‌پایی		گر جور و جفا این است پس گشت وفا کاسد
ای یار بکش دستم آن جا که تو آن جایی		امروز چنان مستم کز خویش برون جستم
گوهر چه کمت آید چون در تک دریایی		چیزی که تو را باید افلاک همان زاید
بی‌تو چه بود دیده‌ای گوهر بینایی		مردم ز تو شد ای جان هر مردمک دیده
هستی و چه خوش هستی در وحدت یکتایی		ای روح بزن دستی در دولت سرمستی
تن معدن ترس آمد تو عیش و تماشایی		ای روح چه می‌ترسی روحی نه تن و نفسی
او را برسان روزی جان را و پذیرایی		ای روز چه خوش روزی شمع طرب افروزی
بر خفته دلان بردم انفاس مسیحایی		صبحا نفسی داری سرمایه بیداری
در نور تو گم گردد چون شرق برآرایی		شمس الحق تبریزی خورشید چو استاره

گفتم که در این سودا هشیار چه می‌جویی		گل گفت مرا نرمی از خار چه می‌جویی
گفتم نشدی بی‌دل دلدار چه می‌جویی		گفتا که در این سودا دلدار تو کو بنما
گفتم که برو طفلی خمار چه می‌جویی		گفتا هله مستانه بنما ره خمخانه
گفتم برو ای مسکین هشدار چه می‌جویی		گفتا ز چه بی‌هوشی بنمای چه می‌نوشی
گفتم اگرت بو نیست گلزار چه می‌جویی		گفتا که چه گلزار است کز وی نرسد بویی
گفتم که خیال خواب بیدار چه می‌جویی		گفتا که وفاجویان خوابی است که می‌بینند

زیرا به ادب یابی آن چیز که می‌گویی		ای دل به ادب بنشین برخیز ز بدخویی
هیهات چنان رویی یابند به بی‌رویی		حاشا که چنان سودا یابند بدین صفرا
در خویش بجو ای دل آن چیز که می‌جویی		در عین نظر بنشین چون مردمک دیده
در خود منگر زیرا در دیده خود مویی		بگریز ز همسایه گر سایه نمی‌خواهی
ور بر لب دریایی چون روی نمی‌شویی		گر غرقه دریایی این خاک چه پیمایی

کای دل تو نمی‌گفتی کز خویش شدم خالی		از هر چه ترنجیدی با دل تو بگو حالی
زشتی تو پیدا شد بگذار تو نکالی		این رنج چو در وا شد دعوی تو رسوا شد
کی باشد با این خود آن مرتبه عالی		در صورت رنج خود نظاره بکن ای بد
این است که کشتی تو پس از کی همی‌نالی		بنگر که چه زشتی تو بس دیوسرشتی تو
کز غیب شود حاصل اندر عوض ابدالی		گر رنج بشد مشکل نومید مشو ای دل
کای کعبه چه دوری تو از حیزک خلخالی		از ذوق چو عوری تو هر لحظه بشوری تو
کاین بادیه فردان را بزدود ز ارذالی		در بادیه مردان را کاری است نه سردان را
بشتاب که از فضلش در منزل اجلالی		در خدمت مخدومی شمس الحق تبریزی

نی پری و نی چری ای مرغک حلوایی		ای خواجه تو چه مرغی نامت چه چرا شایی
من اشترم و اشتر کی پرد ای طایی		مانند شترمرغی گویند بپر گویی
کی بار کشد مرغی تکلیف چه فرمایی		چون نوبت بار آید گویی که نه من مرغم
نی فاخته طوقی نی در چمن مایی		نی بلبل خوش لحنی نی طوطی خوش رنگی
مرغان همه پریدند آن جا تو چه می‌پایی		حق است سلیمان را در گردن هر مرغی

ما مست و خراباتی و بیخود شده تا کی		ما گوش شماییم شما تن زده تا کی
آخر بنگویید که این قاعده تا کی		ما سوخته حالان و شما سیر و ملولان
مجلس همه شوریده بتا عربده تا کی		دل زیر و زبر گشت مها چند زنی طشت
در حلقه رندان شده کاین مفسده تا کی		دی عقل درافتاد و به کف کرده عصایی
بشکست در صومعه کاین معبده تا کی		چون ساقی ما ریخت بر او جام شرابی
کاین نوبت شادی است غم بیهده تا کی		تسبیح بینداخت و ز سالوس بپرداخت
ای در سخن بی‌مزه گرم آمده تا کی		آن‌ها که خموشند به مستی مزه نوشند

خورشید برآمد بنگر نورفشانی		برخیز که جان است و جهان است و جوانی
ای یوسف ایام به صد ره به از آنی		آن حسن که در خواب همی‌جست زلیخا
برسنج ببین که سبکی یا تو گرانی		برخیز که آویخت ترازوی قیامت
قانع نشود عاشق بی‌دل به نشانی		هر سوی نشانی است ز مخلوق به خالق
ما راه سعادت بنمودیم تو دانی		هر لحظه ز گردون برسد بانگ که ای گاو
تا بازرهی زود از این عالم فانی		برخیز و بیا دبدبه عمر ابد بین
او جان جهان آمد و تو نقش جهانی		او عمر عزیزی است از او چاره نداری
حیف است کز این روح تو محروم بمانی		بر صورت سنگین بزند روح پذیرد
در کان عقیق آی چه دربند دکانی		او کان عقیق آمد و سرمایه کان‌ها

این علم و هنر پیش تو باد و هوسستی		گر علم خرابات تو را همنفسستی
سیمرغ جهان در نظر تو مگسستی		ور طایر غیبی به تو بر سایه فکندی
این کوس سلاطین بر تو چون جرسستی		گر کوکبه شاه حقیقت بنمودی
کی دامن و ریش تو به دست عسسستی		گر صبح سعادت به تو اقبال نمودی
فکری که به پیش دل توست آن سپسستی		گر پیش روان بر تو عنایت فکنندی
از دفتر عشاق یکی حرف بسستی		معکوس شنو گر نبدی گوش دل تو
بازآمده دیدی اگر آن گیج کسستی		گوید همه مردند یکی بازنیامد
لرزان نبدی گر ز بقا مقتبسستی		لرزان لهب جان تو از صرصر مرگ است
در حلق تو این شربت فانی چو خسستی		همراه خسان گر نبدی طبع خسیست
در مکتب شادی ز کجا در عبسستی		طفل خرد تو به تبارک برسیدی
گر وقت بدی داعیه فریادرسستی		خاموش که این‌ها همه موقوف به وقت است

تا رخت گشادی و دکان بازکشیدی		ای دل تو در این غارت و تاراج چه دیدی
از آب دهان دام مگس گیر تنیدی		چون جولهه حرص در این خانه ویران
پنداشت دل تو که از این دام رهیدی		از لذت و از مستی این دانه دنیا
در دام کسی دانه خورد هیچ شنیدی		در سیل کسی خانه کند از گل و از خاک
آن سوی که در روضه ارواح دویدی		ای دل ببر از دام و برون جه تو به هنگام
یا یاد نداری تو که بر عرش پریدی		ای روح چو طاووس بیفشان تو پر عقل
دادی تو پر خویش و دو سه دانه خریدی		از عرش سوی فرش فتادی و قضا بود
گه لب بگزیدی و گهی دست خلیدی		چون گرسنه قحط در این لقمه فتادی
زان شیر تباشیر سعادت بمزیدی		کو همت شاهانه نه زان دایه دولت
والله که نیامیزد با خون و پلیدی		آن خوی ملوکانه که با شیر فرورفت
آن همت و بختش ز کف شاه چشیدی		آن شاه گل ما به کف خویش سرشته‌ست
آموخت تو را شاه تو شیخی و مریدی		والله که در آن زاویه کاوراد الست است
گه قفل شود گاه کند رسم کلیدی		آموخت تو را که دل و دلدار یکی اند
گه تازه و برجسته گهی کهنه قدیدی		گه پند و گهی بند و گهی زهر و گهی قند
تلوین برود از تو چو در بحر رسیدی		ای سیل در این راه تو بالا و نشیب است
وی چرخ از این بار گران سنگ خمیدی		ای خاک از این زخم پیاپی تو نژندی
پنهانی و در فعل چه پیدا و پدیدی		ای بحر حقایق که زمین موج و کف توست
تا پرده ظلمات به انوار دریدی		ای چشمه خورشید که جوشیدی از آن بحر
شد لعل و زمرد ز تو سنگی که گزیدی		هر خاک که در دست گرفتی همه زر شد
بگزیده شد آن میوه که او را بگزیدی		بس تلخ و ترش از تو چو حلوا و شکر شد
این صنعت بی‌آلت و بی‌کف ز کی دیدی		شاگرد کی بودی که تو استاد جهانی
سبزه شود آخر ز چه کهسار چریدی		چون مرکب جبریلی و از سم تو هر خاک
صد بار از این ذکر و از این فکر بریدی		خامش کن و یاد آور آن را که به حضرت

سلطان بچه‌ای آخر تا چند اسیری		عاشق شو و عاشق شو بگذار زحیری
زنهار به جز عشق دگر چیز نگیری		سلطان بچه را میر و وزیری همه عار است
جز وزر نیامد همه سودای وزیری		آن میر اجل نیست اسیر اجل است او
تا عاشق نقشی ز کجا روح پذیری		گر صورت گرمابه نه‌ای روح طلب کن
در سرکه میامیز که تو شکر و شیری		در خاک میامیز که تو گوهر پاکی
آن سوی که سو نیست چه بی‌مثل و نظیری		هر چند از این سوی تو را خلق ندانند
گر ز آنک نه میری نه بس است این که نمیری		این عالم مرگ است و در این عالم فانی
پیداست در این حمله و چالیش و دلیری		در نقش بنی آدم تو شیر خدایی
بیزارم از این فضل و مقامات حریری		تا فضل و مقامات و کرامات تو دیدم
در نور خدایی چه به گاهی و چه دیری		بی‌گاه شد این عمر ولیکن چو تو هستی
ای عاشق بیچاره ببین تا ز چه تیری		اندازه معشوق بود عزت عاشق
آخر نه که پروانه این شمع منیری		زیبایی پروانه به اندازه شمع است
که اصل بصر باشی یا عین بصیری		شمس الحق تبریز از آنت نتوان دید

جان را و جهان را شکفانی و فزایی		هر روز بگه ای شه دلدار درآیی
آن لحظه که چون بدر بر این صدر برآیی		یا رب چه خجسته‌ست ملاقات جمالت
خود ذوق و نمک بخش وصالی و لقایی		هر جا که ملاقات دو یار است اثر توست
تا تو ننهی در کلمه فایده زایی		معنی ندهد وصلت این حرف بدان حرف
دندان دگر داده پی فایده خایی		ای داده تو دندان و شکرها که بخایند
و آگاه نشد از خرد و دانش نایی		بیزارم از آن گوش که آواز نیاشنود
تا خواجه سقا نکند جهد سقایی		این مشک به خود چون رود و آب کشاند
تا سر نبود پای کجا یابد پایی		این چرخ که می‌گردد بی‌آب نگردد
تو ای دل جوینده و پرسنده کجایی		هان ای دل پرسنده که دلدار کجای است
پیهی ز کجا یابد تمییز ضیایی		تیهی ز کجا یابد گلزار و شقایق
دانند که در هست ز دریای عطایی		اصداف حواسی که به شب ماند ز در دور
آن سوی برو ای صدف این سوی چه پایی		درهاست در آن بحر در اصداف نگنجد
گوید بر ما آی اگر حاجی مایی		آن نیستی ای خواجه که کعبه به تو آید
می‌گوید العزه و الحسن ردایی		این کعبه نه جا دارد نی گنجد در جا
تا جان دهدت چونک ببیند که فنایی		هین غرقه عزت شو و فانی ردا شو
معدوم چو گشتی همگی حد و ثنایی		خامش کن و از راه خموشی به عدم رو

ما را و جهان را تو در این خانه نیابی		ای ماه اگر باز بر این شکل بتابی
چه نادره گر آب شود مردم آبی		چون کوه احد آب شد از شرم عقیقت
و آن نیز بدان ماند که در زیر نقابی		از عقل دو صدپر دو سه پر بیش نمانده‌ست
باری تو نگویی ز کی مست و خرابی		ای عشق دو عالم ز رخت مست و خرابند
در جوش نیارد همه را او به شرابی		تا باده نجوشید در آن خنب ز اول
در ناله نیارد همه را او به ربابی		تا اول با خود نخروشید ربابی
بر روی زن آبی و یقین دان که بخوابی		ای گرد جهان گشته و جز نقش ندیده
سوی دل ما آی اگر مرد کبابی		در خرمن ما آی اگر طالب کشتی
کز حلقه مایی نه غریبی نه غرابی		ور ز آنک نیایی بکشیمت به سوی خویش
پنداشته‌ای خواجه که بیرون حسابی		مکتب نرود کودک لیکن ببرندش
تا باخبری بند سؤالی و جوابی		بستان قدح عشرت وز بند برون جه
کای گیج خرف گشته ببین در چه عذابی		آخر بشنو هر نفسی نعره مستان
تا بار دگر روی ز اقبال نتابی		دست تو بگیرم دو سه روزی تو همی‌جوش
و آن سوی که ساقی است همان سوی شتابی		آن جا که شدی مست همان جای بخسبی
وی دیده گرینده بس است این نه سحابی		تا چند در آتش روی ای دل نه حدیدی
انگشتک می زن که تو بر راه صوابی		ای ساقی مه روی چه مست است دو چشمت
بگشا در دل‌ها که تو سلطان خطابی		بگشای دهان ز آنچ نگفتم تو بیان کن

فالراح مع الروح من افضالک عندی		یا ساقی شرف بشراباتک زندی
مستان نگر و نقل و شرابات افندی		برخیز که شورید خرابات افندی
گردان شده ساقی به مساقات افندی		هر مست درآویخته با مست ز مستی
جز رقص و هیاهوی و مراعات افندی		یک موی نمی‌گنجد در حلقه مستان
تا جان بدهیمت به مکافات افندی		بسم الله ساقی ولی نعمت برخیز
جز دیدن روی تو کرامات افندی		در هر دو جهان است و نبوده‌ست و نباشد
یا رب چه لطیف است ملاقات افندی		چون تنگ شکر میر خرابات درآمد
هیهای شنیدم من و هیهات افندی		می‌خندد و می‌گوید من خفته بدم مست
صد غلغله در سقف سماوات افندی		زان خنده و زان گفتن و زان شیوه شیرین
کافزون ز زجاجه‌ست و ز مشکات افندی		خورشید ز برق رخ تو چشم ببندد
معراج و تجلی و مقامات افندی		در خانه خمار و خرابات کی دیده‌ست
تا وا ننماید همه رگ‌هات افندی		با مست خرابات خدا تا بنپیچی
کامروز عیان است خفیات افندی		در خانه دل کژ مکن آن چانه به افسوس
یاد آیدت این جمله مقالات افندی		روزی که روم جانب دریای معانی
گر بوسه دهد بنده بر آن پات افندی		شاد آمدی ای کان شکر عیب مفرما
در سایه زلف تو مناجات افندی		واجب کند ای دوست که آرم به صد اخلاص
سوره قصص و نادره آیات افندی		از مصحف آن روی چو ماه تو بخوانیم
رستیم به شاهیت ز شهمات افندی		مستیم ز جام تو و زان نرگس مخمور
فارغ ز بدایات و نهایات افندی		عالم همه پرغصه و آن نرگس مخمور
ایمن شده از جمله آفات افندی		چون سایه فناییم به خورشید جمالت
تا راست شود جمله مهمات افندی		سرمست بیا جانب بازار نظر کن
این است و دگر جمله خرافات افندی		تا روز اجل هر چه بگوییم ز اشعار
هر بیتش مفتاح مرادات افندی		سلطان غزل‌هاست و همه بنده اینند
ای جان اشارات و عبارات افندی		من کردم خاموش تو باقیش بفرما
بر طور دلم رفته به میقات افندی		شمس الحق تبریز تویی موسی ایام

امروز مکن حیله که آن رفت که دیدی		تو دوش رهیدی و شب دوش رهیدی
بر در بنشاندی و تو بر بام دویدی		ما را به حکایت به در خانه ببردی
صد کیسه در این راه به حیلت ببریدی		صد کاسه همسایه مظلوم شکستی
وز زیر سر خفته گلیمی نکشیدی		آن کیست که او را به دغل خفته نکردی
امروز ببینی چو بدین حال رسیدی		گفتی که از آن عالم کس بازنیامد
کز زخم اجل بند قفس را بدریدی		امروز ببینی که چه مرغی و چه رنگی
امروز ببینی که کیان را بگزیدی		امروز ببینی که کیان را یله کردی
یا شیر ز پستان سیه دیو مکیدی		یا شیر ز پستان کرامات چشیدی
خوش بنگر و خوش بشنو آنچ نشنیدی		ای باز کلاه از سر و روی تو برون شد
و آن جا بردت دیده که آن جا نگریدی		آن جا بردت پای که در سر هوسش بود
در تو خلد آن خار که در یار خلیدی		بر تو زند آن گل که به گلزار بکشتی
آن زهرگیایی که در این دشت چریدی		تلخی دهد امروز تو را در دل و در کام
که قفل دری یا جهت قفل کلیدی		آن آهن تو نرم شد امروز ببینی
رد فلکی این دم اگر زشت و پلیدی		طوق ملکی این دم اگر گوهر پاکی
این چشم ببستی تو در آن چشمه رسیدی		گر آب حیاتی تو و گر آب سیاهی
این است سزای تو گر از نفس جهیدی		با جمله روان‌ها بپر روح روانی
وز آب و گل تیره بیگانه رمیدی		با خالق آرام تو آرام گرفتی
کاین جا ز دل و جان به دل و جانش خریدی		امروز تو را بازخرد شعله آن نور
کو را چو نثار زر از این خاک بچیدی		آن سیمبر اندر بر سیمین تو آید
کز خاک همان رست که در خاک دمیدی		ای عشق ببخشای تو بر حال ضعیفان
در دیده هر ذره چو خورشید پدیدی		خامش کن و منمای به هر کس سر دل ز آنک
زیرا که ز پستان سیه دیو چشیدی		خاموش و دهان را به خموشی تو دوا کن

در سلطنت فقر و فنا کار تو داری		ای جان گذرکرده از این گنبد ناری
وی کشته وجود همه و خویش به زاری		ای رخت کشیده به نهان خانه بینش
وز دلق دو صدپاره آدم شده عاری		پوشیده قباهای صفت‌های مقدس
وز لطف تو هر خار برون رفته ز خاری		از شرم تو گل ریخته در پای جمالت
در میکده اکنون که تو انگور فشاری		بی‌برگ نشاید که دگر غوره فشارد
اندر طمعی که سرش از لطف بخاری		اقبال کف پای تو بر چشم نهاده
ای یار چه یاری تو و ای غار چه غاری		از غار به نور تو به باغ ازل آیند
آن کز تو بنوشید یکی شربت کاری		بر کار شود در خود و بی‌کار ز عالم
افتاد مرا چشم و بگفتم چه نگاری		در باغ صفا زیر درختی به نگاری
آبستن تو گشته مگر جان بهاری		کز لذت حسن تو درختان به شکوفه
آخر ز کجایی تو علی الله چه یاری		در سجده شدم بیخود و گفتم که نگارا
کاوصاف جمال رخ او نیست شماری		او گفت که از پرتو شمس الحق تبریز

انگشتری لعل و کمر خاصه کانی		در خانه خود یافتم از شاه نشانی
آن شاه دلارامم و آن محرم جانی		دوش آمده بوده‌ست و مرا خواب ببرده
از عربده مستانه بدان شیوه که دانی		بشکسته دو صد کاسه و کوزه شه من دوش
کز شاه رخ من بر کاری است نهانی		گویی که گزیده‌ست ز مستی رخ من بر
زین بوی به هر گوشه نگاری است عیانی		امروز در این خانه همی‌بوی نگار است
هر موی ز من هندوی مست است شبانی		خون در تن من باده صرف است از این بوی
از قامت چون چنگ من الحان اغانی		گوشی بنه و نعره مستانه شنو تو
پیران طریقت بپذیرند جوانی		هم آتش و هم باده و خرگاه چو نقد است
هم صورت کل شهره و هم بحر معانی		در آینه شمس حق و دین شه تبریز

از جادوی چشم یکی شعبده خوانی		امروز در این شهر نفیر است و فغانی
از عشق چنین حلقه ربا چرب زبانی		در شهر به هر گوشه یکی حلقه به گوشی است
از تیر نظرهای چنین سخته کمانی		بی‌زخم نیابی تو در این شهر یکی دل
ای شهر مکان تو شد از لطف زمانی		ای شهر چه شهری تو که هر روز تو عید است
ای هر دو شده از دم تو نادره لانی		چه جای مکان است و چه سودای زمان است
بغداد نهان است وز او دل همدانی		شهری است که او تختگه عشق خدایی است
بی‌زجر و سیاست شده هر گرگ شبانی		امروز در این مصر از این یوسف خوبی
مانند زلیخا شده در عشق جوانی		صد پیر دو صدساله از این یوسف خوش دم
ماننده تقدیر خدا حکم روانی		او حاکم دل‌ها و روان‌هاست در این شهر
کی سوی مهش راه بزد ابر گمانی		صد نور یقین سجده کن روی چو ماهش
چون ظلمت شب محو رخ ماه جهانی		صد چون من و تو محو چنان بی‌من و مایی
جز سایه خورشید رخش نیست امانی		جز حضرت او نیست فقیرانه حضوری
چون زهره ندارم که بگویم که فلانی		از حیله او یک دو سخن دارم بشنو
زین باده شکافیده شود شیشه جانی		گر نام نگوییم و نشان نیز نگوییم
پازهر چو داری نکند زهر زیانی		هین دست ملرزان و فروکش قدح عشق
دکان محیط است و جز این نیست دکانی		هر چیز که خواهی تو ز عطار بیابی

گردان شده بر جمع قدح‌های عطایی		امروز سماع است و مدام است و سقایی
ای تن همه جان شو نه که ز اخوان صفایی		فرمان سقی الله رسیده‌ست بنوشید
وی گلشن اقبال چه بابرگ و نوایی		ای دور چه دوری تو و ای روز چه روزی
کاین نفخه صور است که کرده‌ست صدایی		از خاک برویند در این دور خلایق
وز چرخ شنو بانگ سرافیل صلایی		از کوه شنو نعره صد ناقه صالح
آخر بگشا چشم که در دست رضایی		هین رخت فروگیر و بخوابان شتران را
وی منکر محشر هله تا ژاژ نخایی		ای مرده بشو زنده و ای پیر جوان شو
کامروز حلال است ورا رازگشایی		خواهم سخنی گفت دهانم بمبندید
ره باز کنم سوی خیالات هوایی		ور ز آنک ز غیرت ره این گفت ببندید
هستی پذرفتیم ز دم‌های خدایی		ما نیز خیالات بدستیم و از این دم
کاین را تو فراموش کنی خواجه کجایی		صد هستی دیگر به جز این هست بگیری

گر دلشده‌ای چند پی نان و کبابی		ای مونس ما خواجه ابوبکر ربابی
اندر عقب طعمه چه شاگرد عقابی		آتش خور در عشق به مانند شترمرغ
این چرخ فریبنده و این برق سحابی		لقمه دهدت تا کند او لقمه خویشت
بی‌لقمه او در دل و جان رزق بیابی		هین لقمه مخور لقمه مشو آتش او را
نی حلق و گلو بود و نه خرمای رطابی		آن وقت که از ناف همی‌خورد تنت خون
در چشم نیاید خورش مردم آبی		آن ماهی چه خورده‌ست که او لقمه ما شد
زان راه شود فربه و زان ماه خضابی		از نعمت پنهان خورد این نعمت پیدا
چون سنبله شد دانه در این روز خرابی		گر ز آنک خرابت کند این عشق برونی
من مردم و زنده شدم از داد ثوابی		آن سنبله از خاک برآورد سر و گفت
نظاره سرسبزی اموات ترابی		خواهی که قیامت نگری نقد به باغ آی
امروز چو سرویم سرافراز و خطابی		ماییم که پوسیده و ریزیده خاکیم
کاین گفت کسان است و سخن‌های کتابی		بی‌حرف سخن گوی که تا خصم نگوید

یک ساقی بدمست یکی جمع مباحی		امروز سماع است و شراب است و صراحی
نی اباحتی گیج حشیشی مزاحی		زان جنس مباحی که از آن سوی وجود است
کو روح قدیمی و کجا روح ریاحی		روحی است مباحی که از آن روح چشیده‌ست
یا رب چه شود جان مسلمان صلاحی		در پیش چنین فتنه و در دست چنین می
کو خون جگر ریخت در این ره به سفاحی		زین باده کسی را جگر تشنه خنک شد
ایمن شود از مرگ و ز افغان نیاحی		جاوید شود عمر بدین کاس صبوحی
اسپید ز نور است نه کافور رباحی		این صورت غیب است که سرخیش ز خون نیست
پروانه او سینه دل‌های فلاحی		شمعی است برافروخته وز عرش گذشته
پران شده جان‌ها و روان‌ها ز نواحی		سوزیده ز نورش حجب سبع سماوات
دور از لب و دندان تو ای خواجه صاحی		این حلقه مستان خرابات خراب است
شاباش زهی عیش صبوحی و صباحی		شاباش زهی حال که از حال رهیدیت
کاین جا نکند هیچ سلاح تو سلاحی		با خود ملک الموت بگوید هله واگرد
خود مغفرت این باشد و آمرزش ماحی		ما را خبری نی که خبر نیز چه باشد
یک غلغله پاک ز آواز صیاحی		از غیب شنو نعره مستان و خمش کن
می‌خور پی سه نان ز سنان زخم رماحی		ور نه بدو نان بنده دونان و خسان باش
بر شمس شموس و نکند شمس جماحی		فارس شده شمس الحق تبریز همیشه

این‌ها همه کردی و در آن گور خزیدی		ای آنک به دل‌ها ز حسد خار خلیدی
آن زهرگیاهی که در این دشت چریدی		تلخی دهد امروز تو را در دل و در کام
که قفل دری یا جهت قفل کلیدی		آن آهن تو نرم شد امروز ببینی
رد فلکی این دم اگر جان پلیدی		طوق ملکی این دم اگر گوهر پاکی
سلطان جهادی اگر از نفس جهیدی		با جمله روان‌ها به تک روح روانی
وز دیو رمیده تو به هنگام رهیدی		با خالق آرام تو آرام گرفتی
کو را چو دل و جان به دل و جان بخریدی		امروز تو را بازخرد از غمش آن نور
کو را چو نثار زر از این خاک بچیدی		آن سیمبر اندر بر سیمین تو آید
کز خاک همان رست که در خاک دمیدی		ای عشق ببخشای بر این خاک که دانی
در دیده هر ذره چو خورشید پدیدی		خامش کن و منمای به هر کس سر دل ز آنک

بگشای کنار آمد آن یار کناری		برخیز که صبح است و صبوح است و سکاری
رستند و گذشتند ز دم‌های شماری		برخیز بیا دبدبه عمر ابد بین
ای دل سر اقبال از این بار تو خاری		آن رفت که اقبال بخارید سر ما
ماهی تو عجب نیست که در گرد و غباری		گنجی تو عجب نیست که در توده خاکی
از بادیه ایمن شده وز ناز مکاری		اندر حرم کعبه اقبال خرامید
جز تابش یک روزه تو ای چرخ چه داری		گردان شده بین چرخ که صد ماه در او هست
نی شورش دل آرد و نی رنج خماری		آن ساغر جان که ملک الموت اجل شد
صد عذر بخواهد لبش از خوب عذاری		بس کن که اگر جان بخورد صورت ما را

گر بجهی از این حلقه در آن دام بمانی		مگریز ز آتش که چنین خام بمانی
گر سر کشی سرگشته ایام بمانی		مگریز ز یاران تو چو باران و مکش سر
ترسم که بمیری و در این وام بمانی		با دوست وفا کن که وفا وام الست است
کز عجز تو در تاسه حمام بمانی		بگرفت تو را تاسه و حال تو چنان است
کان سر تو به رنجوری سرسام بمانی		می‌ترسی از این سر که تو داری و از این خو
تا همچو سران شاد سرانجام بمانی		با ما تو یکی کن سر زیرا سر وقت است

از جنبش او جنبش این پرده نبینی		گیرم که نبینی رخ آن دختر چینی
صد ماه بدیدی تو در اجزای زمینی		از تابش آن مه که در افلاک نهان است
گر باد نبینی تو نبینی که چنینی		ای برگ پریشان شده در باد مخالف
و آن باد اگر هیچ نشیند تو نشینی		گر باد ز اندیشه نجنبد تو نجنبی
اشتر به قطارند و تو آن بازپسینی		عرش و فلک و روح در این گردش احوال
کاندر شکم چرخ یکی طفل جنینی		می‌جنب تو بر خویش و همی‌خور تو از این خون
سر برزنی از چرخ بدانی که نه اینی		در چرخ دلت ناگه یک درد درآید
ای آنک امان دو جهان را تو امینی		ماه نهمت چهره شمس الحق تبریز
آن مه تویی ای شاه که شمس الحق و دینی		تا ماه نهم صبر کن ای دل تو در این خون

کاین جاست تو را خانه کجایی تو کجایی		زان جای بیا خواجه بدین جای نه جایی
زین شهره چراگاه تو محروم چرایی		آن جا که نه جای است چراگاه تو بوده‌ست
تا بازرهی از دم این جان هوایی		جاندار سراپرده سلطان عدم باش
مستی و خرابی نگر و بی‌سر و پایی		گه پای مشو گه سر بگریز از این سو
نی راه به خود دانی و نی راه نمایی		ای راه نمای از می و منزل چو شوی مست
کز نیست بود قاعده هست نمایی		مستان ازل در عدم و محو چریدند
همچون ختن غیب پر از ترک خطایی		جان بر زبر همدگر افتاده ز مستی
و آن سجده کنان گشته که بس روح فزایی		این نعره زنان گشته که هیهای چه خوبی
هم نور زمینی تو و خورشید سمایی		مخدوم خداوندی شمس الحق تبریز

تو جان و جهانی تو و بیمار چرایی		ای شاه تو ترکی عجمی وار چرایی
گلزار بده زان رخ و پرخار چرایی		گلزار چو رنگ از صدقات تو ببردند
ای خواجه منصور تو بر دار چرایی		الحق تو نگفتی و دم باده او گفت
دلدار چو شد ای دل در غار چرایی		در غار فتم چون دل و دلدار حریفند
گر شاه بشد مخزن اسرار چرایی		آن شاه نشد لیک پی چشم بد این گو
ای باغ چنین تازه و پربار چرایی		گر بیخ دلت نیست در آن آب حیاتش
خوش بو و شکرخنده و دلدار چرایی		گر راه نبرده‌ست دلت جانب گلزار
ای دیو اگر نیست تو در کار چرایی		گر دیو زند طعنه که خود نیست سلیمان
ای جان سراسیمه پری دار چرایی		بر چشمه دل گر نه پری خانه حسن است
زان زلف چلیپا پی زنار چرایی		ای مریم جان گر تو نه‌ای حامل عیسی
پس معتکف خانه خمار چرایی		گر از می شمس الحق تبریز نه مستی

وز لعل لبت جامگی تقریر نکردی		یک روز مرا بر لب خود میر نکردی
حیران و پریشانم و تعبیر نکردی		زان شب که سر زلف تو در خواب بدیدم
دیوانه آن زلف چو زنجیر نکردی		یک عالم و عاقل به جهان نیست که او را
وز سنگ دلی در دهنش شیر نکردی		بگریست بسی از غم تو طفل دو چشمم
بس تلبیه گفتیم و تو تکبیر نکردی		در کعبه خوبی تو احرام ببستیم
شد پیر دلم پیروی پیر نکردی		بگرفت دلم در غمت ای سرو جوان بخت
تا خسته بدان غمزه چون تیر نکردی		با قوس دو ابروی تو یک دل به جهان نیست
وز وی به کرم روزی تفسیر نکردی		بس عقل که در آیت حسن تو فروماند
الحق صنما هیچ تو تقصیر نکردی		در بردن جان‌ها و در آزردن جان‌ها
صد لابه و یک ساعت تأخیر نکردی		در کشتنم ای دلبر خون خوار بکردم
وز بهر دوا قرص تباشیر نکردی		در آتش عشق تو دلم سوخت به یک بار
از بهر من خسته تو تدبیر نکردی		بیمار شدم از غم هجر تو و روزی
صد بار قران کرد و تو تأثیر نکردی		خورشید رخت با زحل زلف سیاهت
وز قصه هجرانم تحریر نکردی		بر خاک درت روی نهادم ز سر عجز
هر چاکر دیرینه چو توفیر نکردی		خامش شوم و هیچ نگویم پس از این من

شدم معمور و در صورت خرابی		بخوردم از کف دلبر شرابی
کز او اندر رخم پیداست تابی		گزیدم آتش پنهان پنهان
ز عشق و هیچ نشنیدم جوابی		هزاران نکته در عالم بگفتم
به مانند دلم نبود کبابی		گهی سوزد دلم گه خام گردد
که سیصد مه نبیند آن به خوابی		مرا آن مه یکی شکلی نموده‌ست
که زنبور از کفش یابد لعابی		منم غرقه به بحر انگبینی
خرد پیش مهش کمتر سحابی		بهشت اندر رهش کمتر حجابی
که ماهی می‌درخشد اندر آبی		جهان را جمله آب صاف می‌بین
از آن مه بر تو تابد ماهتابی		اگر با شمس تبریزی نشینی

برآری کار محتاجان نخسبی		چه باشد گر چو عقل و جان نخسبی
برای خاطر ایشان نخسبی		تو نور خاطر این شب روانی
بگردی ای مه تابان نخسبی		شبی بر گرد محبوسان گردون
نگاهش داری از طوفان نخسبی		جهان کشتی و تو نوح زمانی
دراندیشی از آن پیمان نخسبی		شب قدری که دادی وعده آن روز
چه باشد چون تو داری آن نخسبی		مخسب ای جان که خفتن آن ندارد
چو کردی یاد هندستان نخسبی		تویی شه پیل و پیش آهنگ پیلان
که بستان را کنی زندان نخسبی		تو نپسندی ز داد و رحمت خویش
تویی آن نور جاویدان نخسبی		اگر خسبی نخسبد جز که چشمت
سخن گویان سخن گویان نخسبی		خمش کردم نگویم تا تو گویی
سزد کز عشق آن سلطان نخسبی		چو روی شمس تبریزی بدیدی

ز جمله کارها بی‌کار گشتی		دلا چون واقف اسرار گشتی
چرا عاقل شدی هشیار گشتی		همان سودایی و دیوانه می‌باش
تو سرتاسر همه ایثار گشتی		تفکر از برای برد باشد
که از ترتیب‌ها بیزار گشتی		همان ترتیب مجنون را نگه دار
چرا سرمست در بازار گشتی		چو تو مستور و عاقل خواستی شد
چو با رندان این ره یار گشتی		نشستن گوشه ای سودت ندارد
در این ویرانه‌ها بسیار گشتی		به صحرا رو بدان صحرا که بودی
که از بوهای می خمار گشتی		خراباتی است در همسایه تو
که همچون بو سبک رفتار گشتی		بگیر این بو و می‌رو تا خرابات
چه یار جغد و بوتیمار گشتی		به کوه قاف رو مانند سیمرغ
چه یار روبه و کفتار گشتی		برو در بیشه معنی چو شیران
که چون یعقوب ماتم دار گشتی		مرو بر بوی پیراهان یوسف

به درد و حسرت بسیار رفتی		دریغا کز میان ای یار رفتی
چه سود از حکم بی‌زنهار رفتی		بسی زنهار گفتی لابه کردی
ندیده چاره و ناچار رفتی		به هر سو چاره جستی حیله کردی
چه شد چون در زمین خوار رفتی		کنار پرگل و روی چو ماهت
میان خاک و مور و مار رفتی		ز حلقه دوستان و همنشینان
چه شد عقلی که در اسرار رفتی		چه شد آن نکته‌ها و آن سخن‌ها
چه شد پایی که در گلزار رفتی		چه شد دستی که دست ما گرفتی
درون خاک مردم خوار رفتی		لطیف و خوب و مردم دار بودی
به راه دور و ناهموار رفتی		چه اندیشه که می‌کردی و ناگاه
در آن ساعت که زار زار رفتی		فلک بگریست و مه را رو خراشید
بگو باری عجب بیدار رفتی		دلم خون شد چه پرسم من چه دانم
و یا محروم و باانکار رفتی		چو رفتی صحبت پاکان گزیدی
خمش کردی و از گفتار رفتی		جوابک‌های شیرینت کجا شد
سفر کردی مسافروار رفتی		زهی داغ و زهی حسرت که ناگه
زهی پرخون رهی کاین بار رفتی		کجا رفتی که پیدا نیست گردت

به دریاهای حی لایموتی		منم فانی و غرقه در ثبوتی
مگر من یونسم در بطن حوتی		مگر من یوسفم در قعر چاهی
که اطلس‌هاست اندر برگ توتی		وجود ظاهرم تا چند بینی
که گردد در به در در عشق لوتی		فقیرم من ولیکن نی فقیری
بمالیده چو جلادان بروتی		ز بهر قهر جان لوت خوارم
نیرزد پیش بنده تره توتی		به غیر عشق شمس الدین تبریز

تو آن آبی که در جیحون نگنجی		تو آن ماهی که در گردون نگنجی
تو آن کوهی که در هامون نگنجی		تو آن دری که از دریا فزونی
که تو در شیشه و افسون نگنجی		چه خوانم من فسون ای شاه پریان
به کنج خاطر مجنون نگنجی		تو لیلیی ولیک از رشک مولی
تو اندر اطلس و اکسون نگنجی		تو خورشیدی قبایت نور سینه است
در استدلال افلاطون نگنجی		تویی شاگرد جان افزا طبیبی
ذخیره چیست در قانون نگنجی		تو معجونی که نبود در ذخیره
تو از بی‌چونی و در چون نگنجی		بگوید خصم تا خود چون بود این
بگنجیدی ولی اکنون نگنجی		چنین بودی در اشکمگاه دنیا
تو اندر گوش هر مفتون نگنجی		مخوان در گوش‌ها این را خمش کن

که چون بینی مرا چون گل بخندی		کریما تو گلی یا جمله قندی
که چون دیدم تو را بیخم بکندی		عزیزا تو به بستان آن درختی
که چونی در فراقم دردمندی		چه کم گردد ز جاهت گر بپرسی
تو آنی که خلاص مستمندی		من آنم کز فراقت مستمندم
ببین تو ای دل پرخون که چندی		در این مطبخ هزاران جان به خرج است
چه چاره چون تو بر بام بلندی		چو حلقه بر درت گر چه مقیمم
که چون گویم در این میدان فکندی		بیا ای زلف چوگان حکم داری
دلا می‌سوز دلبر را سپندی		سپند از بهر آن باشد که سوزد
که درد کهنه را تو سودمندی		بیا ای جام عشق شمس تبریز

بیاوردی که با یاران نسازی		نگارا تو در اندیشه درازی
مگر که عاشقی باشد مجازی		نه عاشق بر سر آتش نشیند
ز عالم فارغ اندر بی‌نیازی		به من بنگر که بودم پیش از این عشق
گرفتم من سر زلفش به بازی		قضا آمد بدیدم ماه رویی
چو صد روز قیامت در درازی		گناه این بود افتادم به عشقی
شهید شرمسارم من ز غازی		ز خونم بوی مشک آید چو ریزد
که چون معشوق ای عاشق ننازی		نصیحت داد شمس الدین تبریز

همه گریند و تو در خنده باشی		گر این سلطان ما را بنده باشی
تو شاد و خرم و فرخنده باشی		وگر غم پر شود اطراف عالم
ورای هر دو جانی زنده باشی		وگر چرخ و زمین از هم بدرد
چو خیمه شش جهت برکنده باشی		به هفتم چرخ نوبت پنج داری
تو صد پرده فروافکنده باشی		همه مشتاق دیدار تو باشند
درون سینه‌ها گردنده باشی		چو اندیشه به جاسوسی اسرار
که اندیشد که تو شرمنده باشی		دلا بر چشم خوبان چهره بگشا
تو بدری از کجا گیرنده باشی		بدیشان صدقه می‌ده چون هلالند
چو نی پر از شکر آکنده باشی		اگر خالی شوی از خویش چون نی
چو سالوسان چرا در ژنده باشی		برو خرقه گرو کن در خرابات
که تا چون عشق او پاینده باشی		به عشق شمس تبریزی بده جان

ز ساقی مست شو زین راح تا کی		ببین این فتح ز استفتاح تا کی
نظاره صورت اقداح تا کی		در این اقداح صورت راح جانی است
صداع کشتی و ملاح تا کی		چو مرغابی ز خود برساز کشتی
فسانه و باد هر سباح تا کی		تو سباحی و از سباح زادی
فراق فالق الاصباح تا کی		نفخت فیه جان بخشی است هر صبح
مثال کودکان ز الواح تا کی		چو جان بالغان لوحی است محفوظ
زمین شوریدن ای فلاح تا کی		چو فرموده‌ست رزقت ز آسمان است
قناعت بر یکی تفاح تا کی		از آن باغ است این سیب زنخدان
دوا جستن ز هر جراح تا کی		جراحت راست دارو حسن یوسف
ز چشمت ساختن نواح تا کی		ز هر جزوت چو مطرب می‌توان ساخت
جدا باشیدن ارواح تا کی		چو نفس واحدیم از خلق و از بعث
دهان بگشاده چون تمساح تا کی		دهان بربند در دریا صدف وار
ز ضایع کردن مفتاح تا کی		دهان بربند و قفلی بر دهان نه

تو شکلی پیکری جان را چه دانی		تو نقشی نقش بندان را چه دانی
رموز سر پنهان را چه دانی		تو خود می‌نشنوی بانگ دهل را
حقایق‌های ایمان را چه دانی		هنوز از کات کفرت خود خبر نیست
تو سرسبزی بستان را چه دانی		هنوزت خار در پای است بنشین
از این نگذشته‌ای آن را چه دانی		تو نامی کرده‌ای این را و آن را
تو صورت‌های ایشان را چه دانی		چه صورت‌هاست مر بی‌صورتان را
تو آن چاه زنخدان را چه دانی		زنخ کم زن که اندر چاه نفسی
تو خشکی قدر باران را چه دانی		درخت سبز داند قدر باران
تو باز چتر سلطان را چه دانی		سیه کاری مکن با باز چون زاغ
زبان جمله مرغان را چه دانی		سلیمانی نکردی در ره عشق
تو حیوانی نگهبان را چه دانی		نگهبانی است حاضر بر تو سبحان
تو ماه چرخ گردان را چه دانی		تو را در چرخ آورده‌ست ماهی
تو دیوی نور رحمان را چه دانی		تجلی کرد این دم شمس تبریز

نه اسرار دل ما را زبانی		نه آتش‌های ما را ترجمانی
نشسته دو به دو جانی و جانی		برهنه شد ز صد پرده دل و عشق
نباشد ز آتشش یک دم امانی		میان هر دو گر جبریل آید
به هر سویی عیان اندر عیانی		به هر لحظه وصال اندر وصالی
به گوشه بامشان چون پاسبانی		ببینی تو چه سلطانان معنی
در آن کان تاب نارد یک زمانی		سرشته وصل یزدان کوه طور است
نگردد بامشان را نردبانی		اگر صد عقل کل بر هم ببندی
اگر زان بی‌نشان گویم نشانی		نشانی‌های مردان سجده آرد
تو را این حرف گشته ارمغانی		از آن نوری که حرف آن جا نگنجد
بیا بربند اگر داری میانی		کمر شد حرف‌ها از شمس تبریز

برو که نازنینان را نبینی		دلا تا نازکی و نازنینی
نیابی در چنان تا تو چنینی		در این رنگی دلا تا تو بلنگی
که تا با خوی زشتت همنشینی		در آیینه نبینی روی خوبان
تو بی‌چین شو که آیینه است چینی		تو زیبا شو که این آیینه زیباست
همی‌بیند تو را کاندر کمینی		مشو پنهان که غیرت در کمین است
ببستی چشم تا خود را نبینی		ز خود پنهان شدی سر درکشیدی
ز کینه جمله تن دندان چو سینی		به لب یاسین همی‌خوانی ولیکن

وگر کشت مرا باران فرستی		اگر درد مرا درمان فرستی
ز خانه جانب میدان فرستی		وگر آن میر خوبان را به حیلت
میان حلقه مستان فرستی		وگر ساقی جان عاشقان را
چو جانم را بر جانان فرستی		همه ذرات عالم زنده گردد
مفرح سوی بیماران فرستی		وگر لب را به رحمت برگشایی
مرا هر دم بر دربان فرستی		به دربان گفته‌ای مگذار ما را
که بر من باد سرگردان فرستی		منم کشتی در این بحر و نشاید
اگر بر عاشقان طوفان فرستی		همی‌خواهم که کشتیبان تو باشی
به پیش این و پیش آن فرستی		مرا تا کی مها چون ارمغانی
تو او را غصه و گریان فرستی		دل بریان عاشق باده خواهد
از آن رطلی که بر مردان فرستی		یکی رطلی گران برریز بر وی
اگر تو نامه پنهان فرستی		دل و جان هر دو را در نامه پیچم
جهان بی‌خبر را جان فرستی		تو چون خورشید از مشرق برآیی
به خلوتخانه سلطان فرستی		چه باشد ای صبا گر این غزل را

نخواهد هیچ کس را تندرستی		کسی کو را بود در طبع سستی
که ایشان می‌کشندت سوی پستی		مده دامن به دستان حسودان
نباشد چون حسد در جمله هستی		زیانتر خویش را و دیگران را
وگر نی پشت بخت خود شکستی		هلا بشکن دل و دام حسودان
عزیز مصری و از گرگ رستی		از این اخوان چو ببریدی چو یوسف
به باطن می‌زند خنجر دودستی		اگر حاسد دو پایت را ببوسد
ندارد دل دل اندر وی چه بستی		ندارد مهر مهره او چه گشتی
ز حاسد وز حسد جاوید رستی		اگر در حصن تقوا راه یابی
نه آن شیر است کش گیری به مستی		اگر چه شیرگیری ترک او کن

فرورفتی به خود غمخواره گشتی		چرا ز اندیشه ای بیچاره گشتی
چرا از وسوسه صدپاره گشتی		تو را من پاره پاره جمع کردم
در این غربت چنین آواره گشتی		ز دارالملک عشقم رخت بردی
فسرده تخته گهواره گشتی		زمین را بهر تو گهواره کردم
به سوی خشک رفتی خاره گشتی		روان کردم ز سنگت آب حیوان
چرا رفتی تو و هرکاره گشتی		تویی فرزند جان کار تو عشق است
به گرد آن در و درساره گشتی		از آن خانه که تو صد زخم خوردی
نگشتی مطمئن اماره گشتی		در آن خانه که صد حلوا چشیدی
نه مست غمزه خماره گشتی		خمش کن گفت هشیاریت آرد

کجا شد قول و سوگندی که خوردی		کجا شد عهد و پیمانی که کردی
از این سرگشته هرگز برنگردی		نگفتی چرخ تا گردان بود گرد
نکاهد گرم ما را هیچ سردی		نگفتی تا بود خورشید دلگرم
به جان جمله مردان و بمردی		نگفتی یک دل و مردانه باشیم
بدان کردم که پیش از من تو کردی		مرا گویی اگر من جور کردم
چو تو شاهنشهی گیرد نبردی		چرا شاید که با چون من گدایی
ز من سرکه ز تو شکرنوردی		میان ما و تو سرکنگبین است
بیفزا چون به شیرینی تو فردی		چو من سرکه فروشم پس تو شکر
تو عذرش نه مگویش گرد کردی		منم خاک و چو خاکی باد یابد
که زر را عار نبود رنگ زردی		نباشد راه را عار از چو من گرد
چو القاب شهاب سهروردی		شهاب آتش ما زنده بادا

بدان صحرا و هامون شو که بودی		دلا رو رو همان خون شو که بودی
در آتشدان و کانون شو که بودی		در این خاکستر هستی چو غلطی
بدان تصریف بی‌چون شو که بودی		در این چون شد چگونه چند مانی
بر آن بالای گردون شو که بودی		نه گاوی که کشی بیگار گردون
به عمر روزافزون شو که بودی		در این کاهش چو بیماران دقی
فلاطون فلاطون شو که بودی		زبون طب افلاطون چه باشی
همان سلطان و بارون شو که بودی		ایم هو کی اسیرانه چه باشی
همان جان فریدون شو که بودی		اگر رویین تنی جسم آفت توست
همان بخت همایون شو که بودی		همان اقبال و دولت بین که دیدی
به دریا در مکنون شو که بودی		رها کن نظم کردن درها را

ز من چه ساقیا دامن کشیدی		مرا چون ناف بر مستی بریدی
پدیدآرنده چون ناپدیدی		چنین عشقی پدید آری به هر دم
زهی قفل و زهی این بی‌کلیدی		دهل پیدا دهلزن چون است پنهان
جنون را عقل‌ها کرده مریدی		جنون طرفه پیدا گشت در جان
منزه از کبودی و سپیدی		هزاران رنگ پیدا شد از آن خم
زهی اومیدها در ناامیدی		دو دیده در عدم دوز و عجب بین
در آن ابری نگر کز وی چکیدی		اگر دریای عمانی سراسر
اگر خود این زمان عرش مجیدی		در آن دکان تو تخته تخته بودی
در این ده گر چه مشهور و وحیدی		در اقلیم عدم ز آحاد بودی
از آن گلشن چرا بیرون پریدی		همان جا رو چنان ز آحاد می‌باش
ز فکر وهمی و نکته عمیدی		بر این سو صد گره بر پایت افتاد

وزین زندان طراران رهیدی		از این تنگین قفس جانا پریدی
در آیینه بدیدی آنچ دیدی		ز روی آینه گل دور کردی
بر آن بالا ببین آنچ شنیدی		خبرها می‌شنیدی زیر و بالا
قماش روح بر گردون کشیدی		چو آب و گل به آب و گل سپردی
به گردش‌های روحانی رسیدی		ز گردش‌های جسمانی بجستی
سوی بابای عقلانی دویدی		بجستی ز اشکم مادر که دنیاست
به هر تلخی که بهر ما چشیدی		بخور هر دم می شیرینتر از جان
چو ما را بر همه عالم گزیدی		گزین کن هر چه می‌خواهی و بستان
به خوان آن جهان زیرا پزیدی		از این دیگ جهان رفتی چو حلوا
برون بیضه عالم پریدی		اگر چه بیضه خالی شد ز مرغت
همان سو پر که هر دم در مزیدی		در این عالم نگنجی زین سپس تو
اجل بنمود قفلت را کلیدی		خمش کن رو که قفل تو گشادند

سماع است و نشاط و عیش آری		صلا ای صوفیان کامروز باری
ز قعر بحر پیدا شد غباری		صلا کز شش جهت درها گشاده‌ست
ز بوی وصل جانی جان سپاری		صلا کاین مغزها امروز پر شد
ز بی‌هوشی مطلق گوشواری		صلا که یافت هر گوشی و هوشی
ز مشرق تا به مغرب هوشیاری		صلا که ساعتی دیگر نیابی
به هر گوشه‌ست روحانی سواری		در آن میدان که دیاری نمی‌گشت
که تا هفتم فلک دارد شراری		چو هیزم اندر این آتش درآیید
به هر سویی درختی جویباری		میان شوره خاک نفس جز وی
درختی مر درختی را کناری		تو اندر باغ‌ها دیدی که گیرد

شکاری می‌کنی یا تو شکاری		به تن این جا به باطن در چه کاری
همی‌تابد عجب نقش و نگاری		کز او در آینه ساعت به ساعت
شکار است او و می‌جوید شکاری		مثال باز سلطان است هر نقش
درون پرده تو بس بی‌قراری		چه ساکن می‌نماید صورت تو
از این غرقه عجب سر چون برآری		لباست بر لب جوی و تو غرقه
ولیکن گر بگوید شرم داری		حریفت حاضر است آن جا که هستی
نباشد غایب از باد بهاری		به هر شیوه که گردد شاخ رقصان
نمی‌دانی کز این با دست یاری		مجه تو سو به سو ای شاخ از این باد
تو را خود نیست خوی حق گزاری		به صد دستان به کار توست این باد
همو مستی دهد هم هوشیاری		از او یابی به آخر هر مرادی
بجز در عشق او تا سر نخاری		بپرس او کیست شمس الدین تبریز

خجسته باد ما را این عروسی		مبارک باد بر ما این عروسی
چو صهبا و چو حلوا این عروسی		چو شیر و چون شکر بادا همیشه
مثال نخل خرما این عروسی		هم از برگ و هم از میوه ممتع
ابد امروز فردا این عروسی		چو حوران بهشتی باد خندان
هم این جا و هم آن جا این عروسی		نشان رحمت و توقیع دولت
چو ماه و چرخ خضرا این عروسی		نکونام و نکوروی و نکوفال
که بسرشت است جان با این عروسی		خمش کردم که در گفتن نگنجد

به تلخی می‌روی یا شادمانی		خبر واده کز این دنیای فانی
عجب ز اصحاب ایمان و امانی		عجب یارا ز اصحاب شمالی
عجب همراه شیر راه دانی		عجب همراز نفس سگ پرستی
عجب بردی اگر بردی تو جانی		عجب در آخرین بازی شدی مات
ببرد از اتفاق آسمانی		بسی کژباز کاندر آخر کار
گر اهل قبله بودی در نهانی		بود رویت به قبله اندر آن گور
پی تحویل‌های امتحانی		ازیرا گور باشد چون صلایه
بروید زو درخت بامعانی		چو دانه فاسدی را دفن کردی
مگو مرگم درآمد ناگهانی		بسی طبل اجل پیشین شنیدی
یقین امروز کاندر ظل آنی		اگر در عمر آهی برکشیدی
شهنشاهی و شمع ره روانی		وگر با آه راهی نیز رفتی

ز شهر تو تو باید که بمانی		برفتیم ای عقیق لامکانی
ز تو هم سوی تو که آسمانی		سفر کردیم چون استارگان ما
به مهمانخانه‌ات زیرا که جانی		یکی صورت رود دیگر بیاید
تو اصل فصل‌هایی که جهانی		که مهمانان مثال چار فصلند
شفق از آفتاب آمد نشانی		خیال خوب تو در سینه بردیم
دل از تو کی رود چون دلستانی		به پیشت ماند دل با ما نیامد
که دل‌ها را در این مرعا شبانی		سر دل‌ها به زیر سایه‌ات باد
از آنگه که نمودی مهربانی		فروریزید دندان‌های گرگان
که تا باری ببینی قصه خوانی		بهل تا بحر گوید قصه خویش

از این ایام ناهموار چونی		خوشی آخر بگو ای یار چونی
کز این روز و شب خون خوار چونی		به روز و شب مرا اندیشه توست
ز دود لشکر تاتار چونی		از این آتش که در عالم فتاده‌ست
تو اندر کشتی پربار چونی		در این دریا و تاریکی و صد موج
بپرس آخر که ای بیمار چونی		منم بیمار و تو ما را طبیبی
که ای شیرین شیرین کار چونی		منت پرسم اگر تو می‌نپرسی
دلا دیگر مگو بسیار چونی		وجودی بین که بی‌چون و چگونه‌ست
که ای خورشید خوب اسرار چونی		بگو در گوش شمس الدین تبریز

به هر جایی که هستی جان فزایی		بر من نیستی یارا کجایی
به رغم من به هر آتش درآیی		ز خشم من به هر ناکس بسازی
چنین باشد وفا و آشنایی		چو بینی مر مرا نادیده آری
در این خواری نگر کبر خدایی		عزیزی بودم خوارم ز عشقت
که تا ناید مرا بوی جدایی		برای تو جدا گردم ز عالم
که یعنی قصد دارم بی‌وفایی		سبک روحا گران کردی تو رو را
که تا روز قیامت جان مایی		تو در دل جورها داری همی‌کن
نزایی و نزایی و نزایی		الا ای چرخ زاینده چنین ماه
همایی و همایی و همایی		به کوه قاف شمس الدین تبریز

طعام آسمانی را سرایی		دلا در روزه مهمان خدایی
هزاران در ز جنت برگشایی		در این مه چون در دوزخ ببندی
بیاموز از خدا این کدخدایی		نخواهد ماند این یخ زود بفروش
ترابی آتشی آبی هوایی		برون کن خرقه کان زین چار رقعه‌ست
ز خرقه گر به کل بیرون نیایی		برهنه کن تو جزو جان و بنما
که عفوم کن که جان عذرهایی		بیامد جان که عذر عشق خواهد
خطا کردیم ای ترک خطایی		در این مه عذر ما بپذیر ای عشق
که می‌دانم که بس بی‌دست و پایی		به خنده گوید او دستت گرفتم
که تو رنجور این خوف و رجایی		تو را پرهیز فرمودم طبیبم
که تا دور ابد باخود نیایی		بکن پرهیز تا شربت بسازم
که گفت او است جان را جان فزایی		خمش کردم که شرحش عشق گوید

که امروز این چنین شیرین چرایی		سؤالی دارم ای خواجه خدایی
کی باشد جان که گویم جان فزایی		کی باشد مه که گویم ماه رویی
بسی شب‌ها ز حق کردم گدایی		مثالی لایق آن روی خوبت
تو جانی و به چونی درنیایی		رها کن این همه با ما تو چونی
میان موج‌های کبریایی		تو صدساله ره از چونی گذشتی
ز میل نفس خود کردی جدایی		هوای خویشتن را سر بریدی
به تسلیم و رضا و مرتضایی		همه میل دل معشوق گشتی
که این دم رستخیز سحرهایی		از این هم درگذشتم چونی ای جان
به صد صورت جهان را می‌نمایی		همی‌پیچی به صد گون چشم ما را
زمانی گلستان و دلربایی		زمانی صورت زندان و چاهی
گهی بخشی درختی و عصایی		همان یک چیز را گه مار سازی
ز انسان و ز حیوان و نمایی		به دست توست بوقلمون همه چیز
گهی لیل است و گه صبح ضیایی		گهی نیل است و گاهی خون بسته
که از هر ضد ضد بر می‌گشایی		بدین خوف و رجاها منعقد شد
که مشکل‌های ما را مرتجایی		سؤالی چند دارم از تو حل کن
که هم اول هم آخر جان مایی		سؤال اول آن است ای سخندان
ز کی دانم وفا و بی‌وفایی		چو اول هم تویی و آخر تویی هم
که رنج احولی را توتیایی		دوم آن است ای آن کت دوم نیست

همی‌گردان مرا چون آسیایی		هلا ای آب حیوان از نوایی
پریشان دل به جایی من به جایی		چنین می‌کن که تا بادا چنین باد
نپرد برگ که بی‌کهربایی		نجنبد شاخ و برگی جز به بادی
کجا جنبد جهانی بی‌هوایی		چو کاهی جز به بادی می‌نجنبد
و هر جزو جهان مست لقایی		همه اجزای عالم عاشقانند
نشاید گفت سر جز با سزایی		ولیک اسرار خود با تو نگویند
ز کاسه و خوان شیرین کدخدایی		چراخواران چراشان هم چراخوار
نه با داوود می‌زد که صدایی		نه موران با سلیمان راز گفتند
نبودی سینه او را صفایی		اگر این آسمان عاشق نبودی
نبودی در جمال او ضیایی		وگر خورشید هم عاشق نبودی
نرستی از دل هر دو گیاهی		زمین و کوه اگر نه عاشق اندی
قراری داشتی آخر به جایی		اگر دریا ز عشق آگه نبودی
وفا کن تا ببینی باوفایی		تو عاشق باش تا عاشق شناسی
که عاشق بود و ترسید از خطایی		نپذرفت آسمان بار امانت

که هر چت حق دهد می‌ده رضایی		بیاموز از پیمبر کیمیایی
چو تو راضی شوی در ابتلایی		همان لحظه در جنت گشاید
کنارش گیر همچون آشنایی		رسول غم اگر آید بر تو
نثارش کن به شادی مرحبایی		جفایی کز بر معشوق آید
شکرباری لطیفی دلربایی		که تا آن غم برون آید ز چادر
که بس خوب است و کرده‌ست او دغایی		به گوشه چادر غم دست درزن
کشیده چادر هر خوش لقایی		در این کو روسبی باره منم من
که پنداری که هست او اژدهایی		همه پوشیده چادرهای مکروه
تو گر سیری ز جان بشنو صلایی		من جان سیر اژدرها پرستم
نخوانم درد را الا دوایی		نبیند غم مرا الا که خندان
که پاداشش ندارد منتهایی		مبارکتر ز غم چیزی نباشد
خمش کردم که تا نجهد خطایی		به نامردی نخواهی یافت چیزی

بگردان زوتر ای ساقی شرابی		سبک بنواز ای مطرب ربایی
ز چشمه زندگی جوشید آبی		که آورد آن پری رو رنگ دیگر
که مجلس پر شد از بوی کبابی		چه آتش زد نهان دلبر به دل‌ها
نگویی ناله نی را جوابی		چرا ای پیر مجلس چنگ پرفن
چنین بیدار باشد مست خوابی		نی نه چشم زان چشمان چه گوید
شود در حال او در خوشابی		دل سنگین چو یابد تاب آن چشم
چون آن مه رو براندازد نقابی		گدازد هر دو عالم بحر گیرد
بده حالی تو باری خمر نابی		ایا ساقی به اصحاب سعادت
که بوی شمس تبریزی بیابی		قدم تا فرق پر دارید از این می

هم از آغاز روز امروز مستی		سلام علیک ای مقصود هستی
تویی بت واجب آید بت پرستی		تویی می واجب آید باده خوردن
بگردان آن سبوهای دودستی		به دوران تو منسوخ است شیشه
همه مغزم چو در مغزم نشستی		بیا بشنو حدیث پوست کنده
ز قعر چه به حبل الله رستی		هلا ای یوسف خوبان به مصر آ
رسن را سخت کز چنبر بجستی		بگیر ای چرخ پیر چنبری پشت
بده شکر نیم را چون شکستی		منم لولی و سرنا خوش نوازم
تو ده نان چون دکان‌ها را ببستی		به دو بوسه مخا از خشم لب را
که سلطان بلی شاه الستی		بلی گو نی مگو ای صورت عشق
بلی ما فرود آرد به پستی		بلی تو برآردمان به بالا
نه لیلی گنجد و نی فاطمستی		خمش کن عشق خود مجنون خویش است

درخت و رخت بازرگان نگشتی		اگر خورشید جاویدان نگشتی
همیشه گربه در انبان نگشتی		دو دست کفشگر گر ساکنستی
سر شاخ گل خندان نگشتی		اگر نه عشوه‌های باد بودی
به هر دم این نگشتی آن نگشتی		چه گویم گر نبودی آن که دانی
نگشتی چتر اگر سلطان نگشتی		فلک چتر است و سلطان عقل کلی
نگشتی اختر و کیوان نگشتی		اگر آواز سرهنگان نبودی
یکی جرعه به گرد خوان نگشتی		کریمی گر ندادی ابر و باران
به هر دم خون و بلغم جان نگشتی		درونت گر نبودی کیمیاگر
دل تاریک تو میدان نگشتی		نهان از عالم ار نی عالمستی
اگر پنهان نبودی کان نگشتی		نهان دار این سخن را ز آنک زرها

دو چشم خویش سوی گل گشادی		ز ما برگشتی و با گل فتادی
ز گل واگشتی این جا سر نهادی		ز شرم روی ما گل از تو بگریخت
نیابی بوسه گل را بوسه دادی		نهادی سر که پای من ببوسی
نیابی بوسه گر چه اوستادی		بدان لب‌ها که بوی گل گرفته‌ست
همی‌مالم به خاکت من ز شادی		برای رفع بویش این دو لب را
ولی فتنه تویی گل را تو زادی		کجا بردارم این لب از تو ای خاک
تو دزدی و مریدی و مرادی		تو آن خاکی که از حق لطف دزدی

که بی‌رنجی نبینی هیچ شادی		چنین باشد چنین گوید منادی
تأمل کن از آن روزی که زادی		چه مایه رنج‌ها دیدی تو هر روز
که تا تو چشم در عالم گشادی		چه خون از چشم و دل‌ها برگشاده‌ست
ز اول آن کشاکش کش تو دادی		خداوندا اگر آهن بدیدی
گدازیدی نپذرفتی جمادی		ز بیم و ترس آهن آب گشتی
به هر روز اندک اندک می‌نهادی		ولیک آن را نهان کردی ز آهن
بگفتا شکر ای سلطان هادی		چو آهن گشت آیینه به آخر

امانت‌های چون جان را چه کردی		کجا شد عهد و پیمان را چه کردی
سبک روحی مرغان را چه کردی		چرا کاهل شدی در عشقبازی
چه کردی گنج پنهان را چه کردی		نشاط عاشقی گنجی است پنهان
بیا بنشین بگو آن را چه کردی		تو را با من نه عهدی بود ز اول
چنان خورشید خندان را چه کردی		چنان ابری به پیش ما چه بستی

سفر کردی از این جا ای افندی		به بخت و طالع ما ای افندی
دو چشمم ماند بالا ای افندی		چراغم مرد و دودم رفت بالا
سیه پوشید سودا ای افندی		زمین تا آسمان دود سیاه‌ست
بماندم بی‌تو تنها ای افندی		در این عالم مرا تنها تو بودی
ببیند حال ما را ای افندی		کجا بختی که اندر آتش تو
جوابم گوی و بازآ ای افندی		همی‌گویم افندی ای افندی
ورای هفت دریا ای افندی		چه بازآیم چه گویم من که رفتم
تو رحمت کن خدایا ای افندی		چه حیران و چه دشمن کام گشتم
نماند بنده برجا ای افندی		همی‌ترسم که تا آن رحمت آید
تتیپا ثا تتیپا ای افندی		تتیپایش افندی این چه کردی

که چون بینی مرا چون گل بخندی		نگارا تو گلی یا جمله قندی
که چون دیدم تو را بیخم بکندی		نگارا تو به بستان آن درختی
که چونی در فراقم دردمندی		چه کم گردد ز حسنت گر بپرسی
تو آنی که هلاک مستمندی		من آنم کز فراقت مستمندم
ببین تو ای دل مسکین که چندی		در این مطبخ هزاران جان به خرج است
چه چاره چون تو بر بام بلندی		چو حلقه بر درت سر می‌زنم من
که چون گویم در این میدان فکندی		بیا ای زلف چوگان حکم داری
دلا می سوز دلبر را سپندی		سپند از بهر آن باشد که سوزد
که درد کهنه را تو سودمندی		بیا ای جام عشق شمس تبریز

کی باشم من تو لطف خود نمودی		شنودم من که چاکر را ستودی
به رحمت برگ کاهی را ربودی		تو کان لعل و جان کهربایی
توام آیینه ای کردی زدودی		یکی آهن بدم بی‌قدر و قیمت
که هم نوحی و هم کشتی جودی		ز طوفان فناام واخریدی
وگر خامی بسوز اکنون که عودی		دلا گر سوختی چون عود بوده
برون پنج حس راهم گشودی		به زیر سایه اقبال خفتم
به شرق و غرب شاید شد به زودی		بدان ره بی‌پر و بی‌پا و بی‌سر
نه ترسایی است آن جا نه جهودی		در آن ره نیست خار اختیاری
رهیده جان ز کوری و کبودی		برون از خطه چرخ کبودش
چه می‌پایی همان جا رو که بودی		چه می‌گریی بر خندندگان رو
بجز دنبل ببین چیزی فزودی		از این شهدی که صد گون نیش دارد

مرا در حلقه مستان کشیدی		دگرباره شه ساقی رسیدی
به جامی پرده‌ها را بردریدی		دگرباره شکستی تو بها را
چو می بر مغز مستان بردویدی		دگربار ای خیال فتنه انگیز
که از نسرین و نیلوفر چریدی		بیا ای آهو از نافت پدید است
بدان یک دم که در صحرا دمیدی		همه صحرا گل است و ارغوان است
که از سودای ماه من خمیدی		مکن ای آسمان ناموس کم کن
که از شرم جمالش ناپدیدی		بگو ای جان وگر نی من بگویم
که بی‌او بسته‌ای و بی‌کلیدی		بگویم ای بهشت این دم به گوشت
چو دیدی یوسفم را کف بریدی		چو خاتونان مصری ای شفق تو
یقین کردم که دیکی می‌پزیدی		بدیدم دوش کبریتی به دستت
پس دیوار چیزی می‌شنیدی		تو هم ای دل در آن مطبخ که او بود
به رغم عید هر روزی تو عیدی		نه عیدی که دو بار آید به سالی
که حسنی لانظیری برتنیدی		خداوندا به قدرت بی‌نظیری
چنینی را گزافه کی گزیدی		چنین نوری دهی اشکمبه‌ای را
نه خار خشک بودی می‌خلیدی		بگو ای گل که این لطف از کی داری
بگفتی من چه بینم هم بدیدی		تو هم ای چشم جنس خاک بودی
دوانیدت دواننده دویدی		تو هم ای پای برجا مانده بودی
عجب ای خر بدین دعوت رسیدی		دم عیسی و علمش را عدوی
نه تو مانی نه علمی که گزیدی		چو مال این علم ماند مرد ریگت
ببین بخت جوان تا کی قدیدی		جهان پیر را گفتم جوان شو
در این امید بی‌حد ناامیدی		بیا امید بین که نیک نبود
نبرم زان شهی که تو بریدی		بدو پیوندم از گفتن ببرم

من او گشتم بگو با او چه داری		اگر یار مرا از من برآری
تو مانی در میان شرمساری		میان ما چو تو مویی نبینی
نباشد عار گر بحری است عاری		ببین عیب ار چه عاشق گشت رسوا
کلوخ خشک خواهی تا برآری		بیا ای دست اندر آب کرده
که باران از زمین بر چرخ باری		تو خواهی همچو ابر بازگونه
روا باشد که آن سر را بخاری		چو ناخن نیز نگذارد تو را عشق
چو ساکن گشته‌ای در بی‌قراری		قراری یابی آنگه بر لب عشق
که نشناسد خزان را از بهاری		مکن یاد کسی ای جان شیرین
نداند شیر از روبه عیاری		نداند عطسه را زان لاغ دیگر
در آن موج لطیف شهریاری		بگفتم ای ونک غوطی بخوردم
بیا در کار گر تو مرد کاری		شدم از کار من از شمس تبریز

سماع است و وصال و عیش آری		صلا ای صوفیان کامروز باری
که اندر گلشن جان نیست خاری		بکن ای موسی جان خلع نعلین
که افتاد این شکاران را شکاری		کبوترها سراسر باز گردند
چو سر درکرد خمر بی‌خماری		شود سرهای مستان فارغ از درد
ز مشرق تا به مغرب هوشیاری		بخور که ساعتی دیگر نبینی
که این بینی است آن بو را مهاری		برآور بینی و بوی دگر جوی

سماع است و شراب و عیش آری		صلا ای صوفیان کامروز باری
ز مشرق تا به مغرب هوشیاری		صلا که ساعتی دیگر نیابی
که دل در عشق خوبی خوش عذاری		چنان در بحر مستی غرق گردند
وزین خوبان نبینی گوشواری		از این مستان ننوشی های و هویی
گر این مستان ننالند از خماری		در این مستان کجا وهمی رسیدی
چنین سلطان و اعظم شهریاری		به صد عالم نگنجد از جلالت
به وهم آمد کر و فر سواری		ولیکن چون غبار انگیخت اسپش
که بشناسد سواری از غباری		دهان بربند کاین جا یک نظر نیست

نهانم می‌خلد در آب خاری		منم غرقه درون جوی باری
نیم خالی ز زخم خار باری		اگر چه خار را من می‌نبینم
که خالی نیست جان از خارخاری		ندانم تا چه خار است اندر این جوی
بر او بنگاشت هر سویی نگاری		تنم را بین که صورتگر ز سوزن
به دریا درشدم مرغاب واری		چو پیراهن برون افکندم از سر
به خنده گفت موج بحر کاری		که غسل آرم برون آیم به پاکی
بر آن آبی که دارد سهم ناری		مثال کاسه چوبین بگشتم
که پیدا نیست دریا را کناری		نمی‌دانم که آن ساحل کجا شد
به هر لحظه چه افروزی شراری		تو شمس الدین تبریز ار ملولی

چرا زوتر نگویی کآری آری		چو عشق آمد که جان با من سپاری
جمال عشق و روی عشق باری		جهان سوزید ز آتش‌های خوبان
شدم از دست و دست از من نداری		چو جان بیند جمال عشق گوید
درون برج نوری اه چه ناری		بدیدم عشق را چون برج نوری
غذاشان آتشی بس خوشگواری		چو اشترمرغ جان‌ها گرد آن برج
به پیش آمد مرا خوش شهسواری		ز دور استاده جانم در تماشا
یکی مریخ چشمی پرخماری		یکی رویی چو ماهی ماه سوزی
جهان در پای اسب او غباری		که جان‌ها پیش روی او خیالی
بیابان در بیابان خوش عذاری		همی‌رست از غبار نعل اسبش
همی‌پرید از سر چون طیاری		همی‌تازید عقلم اندک اندک
که صد من نیست آن جا در شماری		همین دانم دگر از من مپرسید
چه ریگی بلک بحر بی‌کناری		من آن آبم که ریگ عشق خوردش
شدم بر دست شمس الدین نگاری		چو لاله کفته‌ای در شهر تبریز

که نتوانی رضا دادن به خواری		نگفتم دوش ای زین بخاری
شکر باشد ز هر حسیش جاری		در آن جان‌ها که شکر روید از حق
نه تلخی بینی او را نی نزاری		اگر صد خنب سرکه درکشد او
حذر کن تا سر مستی نخاری		خدایت چون سر مستی نداده‌ست
همی‌نوشد شراب اختیاری		از آن سر چون سر جان را شراب است
که او خمری است و تو مسکین خماری		ز تو خنده همی پنهان کند او
چه شیرین کرد بر وی سوکواری		چو داد آن خواجه را سرکه فروشی
کز آن یابند مردان خوشگواری		گوارش خر از آن رخسار چون ماه
چنان کاندر زمین لطف بهاری		درآید در تن تو نور آن ماه
رهاند مر تو را از خاکساری		ببخشد مر تو را هم خلعت سبز
برون روژیده از دل چون دراری		تصورها همه زین بوی برده
و لکن لا براح مستعار		تفضل ایها الساقی و اوفر
فان الیمن جما فی ابتکار		و صبحنا بخمر مستطاب
و دم و اسلم ایا خیر المداری		و مسینا بخمر من صبوح

نگویی می‌روم عذری نیاری		به جان تو پس گردن نخاری
اگر چه بی‌دلان بسیار داری		بسازی با دو سه مسکین بی‌دل
چه باشی بسته تو خاوندگاری		نگویی کار دارم در پی کار
نه رنجوران ما را می‌گذاری		تو گویی می‌روم رنجور دارم
که در چشمت نیاییم از نزاری		ز ما رنجورتر آخر کی باشد
چه دامن گیردت سوگند خواری		خوری سوگند که فردا بیایم
که بر اسرار پنهانی سواری		تو با سوگند کاری پخته‌ای سر
که بی‌مه شب بود دلگیر و تاری		تو ماهی ما شبیم از ما بمگریز
مگرد از ما که آب خوشگواری		تو آبی ما مثال کشت تشنه
چه باشد گر چنین تخمی بکاری		بپاش ای جان درویشان صادق
که شاهان راست ز ایشان شرمساری		چه درویشان که هر یک گنج ملکند
ز تو دارند تاج شهریاری		به تو درویش و با غیر تو سلطان
کند بر اختران مه شهسواری		که مه درویش باشد پیش خورشید
که بر من هر دمی دم می‌گماری		منم نای تو معذورم در این بانگ
تو ای دم چه دمی که بی‌شماری		همه دم‌های این عالم شمرده‌ست

چو دربند شکاری تو شکاری		به تن با ما به دل در مرغزاری
به باطن همچو باد بی‌قراری		به تن این جا میان بسته چو نایی
تو چون ماهی روش در آب داری		تنت چون جامه غواص بر خاک
بسی رگ‌هاست کان تیره است و تاری		در این دریا بسی رگ‌هاست صافی
بدان رگ پی بری چون پر برآری		صفای دل از آن رگ‌های صافی است
ور انگشتی نهم تو شرم داری		در آن رگ‌ها تو همچون خون نهانی
ز عکس و لطف آن زاری است زاری		از آن رگ‌هاست بانگ چنگ خوش رگ
کی می‌غرد به موج از بی‌کناری		ز بحر بی‌کنار است این نواها

کناری و کناری و کناری		مرا بگرفت روحانی نگاری
دوچاری و دوچاری و دوچاری		بزد با من میان راه تنگی
بخاری و بخاری و بخاری		ز جان برخاست ز آتش‌های عشقش
قراری و قراری و قراری		مبادا هیچ دل را زین چنین عشق
فساری و فساری و فساری		سکست این کره تند دل من
غباری و غباری و غباری		نهاده بر سرش افسار سودا
خماری و خماری و خماری		فتاده در سرش از شمس تبریز

که می‌ترسم که تاب نار ناری		متاز ای دل سوی دریای ناری
ز نی هر دم نوایی نو برآری		وجودت از نی و دارد نوایی
وگر چه تو ز نی شهری برآری		نیستانت ندارد تاب آتش
که هر سو شعله اندر شعله داری		میان شهر نی منشین بر آذر
چو میل رزق سوی رزق خواری		اگر نی سوی آتش میل دارد
که آتش رزق می‌خواهد به زاری		نیاز آتش است آن میل تنها
خلاف نی بکن از شهریاری		به هر چت نی بفرماید تو نی کن
چو نی کم شد سر دیگر نخاری		خلافش کردی و نی در کمین است
نه نی دارد نه شکر آنچ داری		پدید آید تو را ناگه وجودی
در او می‌های گوناگون کاری		یکی نوری لطیفی جان فزایی
نمایی لطف‌های لاله زاری		گشایی پر و بالی کز حلاوت
دگر خورشید و جان‌ها چون ذراری		میان این چنین نوری نماید
ز شیرینی نورش گردی عاری		به نور او بسوزی پر خود را
که گل گل وادهد هم خار خاری		ز ناله واشکافد قرص خورشید
زبان را کار نقش است و نگاری		زبان واماند زین پس از بیانش
گدازیده شود چون آب واری		نگار و نقش چون گلبرگ باشد
اگر خواهی تو مستی و خماری		بر آن ساحل که‌ای‌ن گل‌ها گدازید
کز او این کارها را برگزاری		همی‌گو نام شمس الدین تبریز

مرا سرگشته می‌دارد خماری		مرا در خنده می‌آرد بهاری
مرا بی‌یار گردانید یاری		مرا در چرخ آورده‌ست ماهی
نوایش فاش و پیدا نیست تاری		چو تاری گشتم از آواز چنگی
که پنهان شد چو بادی در غباری		جهانی چون غباری او برانگیخت
که پنهان شد چو سوزی در شراری		حیاتی چون شرار آن شه برافروخت
که پنهان شد چو گل در جان خاری		جمال گلستان آن کس برآراست
که جانم مست آن باقی است باری		دلم گوید که ساقی را تو می‌گو
به دست بوالعجب آیینه داری		دلم چون آینه خاموش گویاست
همی‌تابد عجب نقش و نگاری		کز او در آینه ساعت به ساعت

سحرگه دید طرفه مرغزاری		بدید این دل درون دل بهاری
در او بوس و کنار بی‌کناری		در او آرامگاه جان عاشق
بهشت از سبزه زارش شرمساری		که فردوسش غلام آن گلستان
به زیر هر درختی خوش نگاری		به هر جانب یکی حلقه سماعی
شود گل عارضی مشکین عذاری		اگر پیری درآید همچو کافور
رمید آن سو چو مجنون بی‌قراری		چو شیر اسکست جان زنجیرها را
در آن رفتن مرا بگشاد کاری		برفتم در پی جان تا کجا شد
ولیک از جان ندیدم من غباری		بدیدم طرفه منزل‌های دلکش
وگر ناید بیا واپس تو باری		بگو راز مرا تا بازآید
که تا تن را کنم من دارداری		نشانی‌ها بیاور ارمغانی
خداخلقی عجیبی نامداری		کیست آن مه خداوند شمس تبریز

ز من مگذر شتاب ار مهر داری		خداوندا زکات شهریاری
که شد چشمم ز تو ابر بهاری		هلا آهسته‌تر ای برق سوزان
رسد در گرد مرکب از نزاری		نمی‌تاند نظر کاندر رکابت
که خورشیدی و عالم بی‌تو تاری		عنان درکش پیاده پروری کن
گلوی ما به هجران می‌فشاری		جدایی نیست این تلخی نزع است
گذشت از سایه جان در بی‌قراری		چو سایه می‌دود جان در پی تو
بدین تلخی از آن رو در خماری		به روی او دلا بس باده خوردی
خماری را به رحمت سر بخاری		چه باشد ای جمالت ساقی جان
که ما را تا قیامت دست یاری		نه دست من گرفتی عهد کردی
به جان تو که دست از من نداری		ز دست عهد تو از دست رفتم
که تو سنگین دلی بی‌زینهاری		کی یارد با تو دیگر عهد کردن
که بر خسته دلانش می‌گماری		تو خیره کشتری یا چشم مستت
به دریای فنا و جان سپاری		حدیث چشم تو گفتم دلم رفت
در اقبال و مراد و کامکاری		دل من رفت عشقت را بقا باد
ابد تا کارشان را می‌گذاری		بزی ای عشق بهر عاشقان را

که مجلس بی‌تو باشد همچو گوری		ندارد مجلس ما بی‌تو نوری
ز فضلت این کرامت نیست دوری		بیایی یا بدان سومان بخوانی
به تو یابد شقایقشان ظهوری		خلایق همچو کشت و تو بهاری
کنند اجزای عالم مست شوری		تجلی کن که تا سرمست گردند
برآید موج طوفان از تنوری		چو دریای عتاب تو بجوشد
شود جمله مصیبت‌ها سروری		چو گردون قبول تو بگردد
مبادا که زند بر شیشه کوری		خمش بگذار این شیشه گری را

ملولش کن خدایا از ملولی		ز هر چیزی ملول است آن فضولی
بدو گفتم ملولی هست گولی		به قاصد تا بیاشوبد بجنگد
مرا گفتا خمش دیوانه لولی		بخورد آن بازی من خشمگین شد
مبین بد هیچ را ور نی تو غولی		نگوید هیچ را بد مرد این راه
نه بد دیدن بود یا بی‌حصولی		بگفتم عین انکار تو بر من
بود از مصلحت نه از بی‌اصولی		مرا گفت او تناقض‌های بینا
تو عین حال دانش ای حلولی		محالی گر بگوید مرد کامل
گهی شاهی کند گاهی رسولی		گهی درد که داند گه بدوزد
که تو هستی فصولی او اصولی		به تأویلات تو او درنگنجد
که بر بی‌حد ندارد حد شمولی		ز خود منگر در او از خود برون آ
دوباره لا تقولی لا تقولی		خمش ای نفس تازی هم بگویم

تو را هر لحظه در بنده گمانی		مرا هر لحظه قربان است جانی
که روشنتر از این نبود بیانی		دو چشم تو بیان حال من بس
که یک نی دید از شکرستانی		جهان چون نی هزاران ناله دارد
ندیدم از تو شیرینتر نشانی		از آن شکرستان دیدم نشان‌ها
ندیدم همچو تو پیدا نهانی		مثال عشق پیدایی و پنهان
مثل بشنو که جان به از جهانی		جهان جویای توست و جای آن هست
شود هر جا که تابی آسمانی		نه‌ای بر آسمان ای ماه لیکن

که کم یابی گرانی بی‌گرانی		مگیر ای ساقی از مستان کرانی
که به از سرو نبود سایه بانی		بیا ای سرو گلرخ سوی گلشن
یقین بی‌بام نبود ناودانی		چو نور از ناودان چشم ریزد
مبارک جا مبارک خاندانی		عجب آن بام بالای چه خانه‌ست
نشانی زین چنین فتنه نشانی		که را بود این گمان که بازیابیم
پر از خورشید شد چون آسمانی		دلی که چون شفق غرقاب خون بود
که تا پهلو زنی با پهلوانی		ز حرص این شکم پهلو تهی کن
ز جانی کو بود محتاج نانی		عجب ننگت نمی‌آید برادر
که جز دکان نان داری دکانی		که آب زندگانی گفت ما را

کجا رفت آن وفا و مهربانی		ز مهجوران نمی‌جویی نشانی
بیا ای آب بحر زندگانی		در این خشکی هجران ماهیانند
چه گویم من نمی‌دانم تو دانی		برون آب ماهی چند ماند
تو را خواهم که در عالم بمانی		کی باشم من که مانم یا نمانم
فدای تو که جان جان جانی		هزاران جان ما و بهتر از ما
که بگذاری طریق بی‌زبانی		مرا گویی خمش نی توبه کردی
ز مستی و شراب و سرگرانی		به خاک پای تو باخود نبودم
نمی‌ماند می اندر خم نهانی		به خاموشی به از خنبی نباشم
که آن یک دم بود این جاودانی		شراب عشق جوشانتر شرابی است
که صد خم شراب ارغوانی		رخ چون ارغوانش آن کند آن
دهان تو بسوزد گر بخوانی		دگر وصف لبش دارم ولیکن
که آرد آب ز آتش ارمغانی		عجب مرغابی آمد جان عاشق
کند آتش به آبش نردبانی		ز آتش یافت تشنه ذوق آبش

فروکن سر ز بام بی‌نشانی		برون کن سر که جان سرخوشانی
بدان سو کش که بس خوش می‌کشانی		به هر دم رخت مشتاقان خود را
که عاشق چون قراضه‌ست و تو کانی		که عاشق همچو سیل و تو چو بحری
که تو از لعل‌ها در می‌فشانی		سقط‌های چو شکر باز می‌گوی
عجب افتاد حسن و مهربانی		زهی آرامگاه جمله جان‌ها
به رحمت خود چنانتر از چنانی		ز خوبی روی مه را خیره کردی
زهی شیری که بس سخته کمانی		به هر تیری هزار آهو بگیری
شکافد بحر تا در وی برانی		به هر بحری که تازی همچو موسی
که هر یک گفت ما را نیست ثانی		همه جان در شکر دارند از وصل
ز غیرت گفته نی نی لن ترانی		به کوه طور تو بسیار موسی
که تبریز است دریای معانی		ز شمس الدین بپرس اسرار لن را

تو را هر دم خیالی و گمانی		مرا هر لحظه منزل آسمانی
جهانی زین خیال اندر زیانی		تو گویی کو طمع کرده‌ست در من
که چون دوزخ نمودستت جنانی		بر آن چشم دروغت طمع کردم
که جان دادی برای خاکدانی		بر آن عقل خسیست طمع کردم
چه بربندد ز ویرانی جهانی		چه نور افزاید از برق آفتابی
ز یک حبه چه دزدد گنج و کانی		ز یک قطره چه خواهد خورد بحری
ز پژمرده گیایی گلستانی		چه رونق یا چه آرایش فزاید
که روشنتر از این نبود نشانی		به حق نور چشم دلبر من
که شرح آن نگنجد در دهانی		به حق آن دو لعل قندبارش
نه طمع آنک بگشایم دکانی		که مقصودم گشاد سینه‌ای بود
نه آنک درربایم از تو نانی		غرض تا نانی آن جا پخته گردد
طمع آن نی که گویندم فلانی		ز بهمان و فلان تو فارغ آیند

خدایا تو نگهدار از جدایی		چه دلشادم به دلدار خدایی
چو از اصحاب و از یاران مایی		بیا ای خواجه بنگر یار ما را
وگر بازی تو با ما برنیایی		بدان شرطی که با ما کژ نبازی
سوار اسب فرهنگ و کیانی		دغایانی که با جسم چو پیلند
ز فرزین بند شاهان بقایی		پیاده گشته و رخ زرد ماندند
شکسته اختری در بی‌وفایی		چه بودی گر بدانستی مهی را
چگونه مه نه ارضی نی سمایی		وگر مه را نداند ماه ماه است
فتد بی‌اختیارش اختفایی		که ارضی و سمایی را غروب است
به دست او است در قدرت نمایی		ظهور و اختفای ماه جانی
به دفع چشم بد چون کیمیایی		بسوز ای تن که جان را چون سپندی
به معنی کی رسد چشم هوایی		که چشم بد به جز بر جسم ناید
که جان را زو است هر دم جان فزایی		کناری گیرمش در جامه تن
الا ای شمس تبریزی کجایی		خیالت هر دمی این جاست با ما

بلاجویان دشت کربلایی		کجایید ای شهیدان خدایی
پرنده‌تر ز مرغان هوایی		کجایید ای سبک روحان عاشق
بدانسته فلک را درگشایی		کجایید ای شهان آسمانی
کسی مر عقل را گوید کجایی		کجایید ای ز جان و جا رهیده
بداده وام داران را رهایی		کجایید ای در زندان شکسته
کجایید ای نوای بی‌نوایی		کجایید ای در مخزن گشاده
زمانی بیش دارید آشنایی		در آن بحرید کاین عالم کف او است
ز کف بگذر اگر اهل صفایی		کف دریاست صورت‌های عالم
بهل نقش و به دل رو گر ز مایی		دلم کف کرد کاین نقش سخن شد
که اصل اصل اصل هر ضیایی		برآ ای شمس تبریزی ز مشرق

کنی مر تشنه جانان را سقایی		تو هر روزی از آن پشته برآیی
که جان جان خورشید سمایی		تو هر صبحی جهان را نور بخشی
دو دیده‌ای چراغ و روشنایی		مباد آن روز کز تو بازماند
درآ در من بیاموز آشنایی		تو دریایی و می‌گویی جهان را
بدان دریای امواج عطایی		لب و لنج کفوری را دریدی
همه حیران که چون بر می‌گشایی		گشادی چشم و گوش خاکیان را
چنین شیرین چنین حلوا چرایی		گلوی جان بسوزید از حلاوت
ز تو باشد که آب آسیایی		اگر چون آسیا گردم شب و روز
ز چرخ تو نمی‌یابد رهایی		وگر این آسیا جوید سکونت
بیابد کان بیابد کیمیایی		هر آن سنگی که در چرخش کشیدی
اگر چه او نداند که کجایی		به تو جنبد جهان جان جهانی

چنین چست و چنین رعنا چرایی		دلاراما چنین زیبا چرایی
چنین جان و جهان آرا چرایی		گرفتم من که جانی و جهانی
چو آب خضر عمرافزا چرایی		گرفتم من که الیاسی و خضری
چو دنیا مایه سودا چرایی		گرفتم من که دنیایی و دینی
چو موسی با ید بیضا چرایی		گرفتم گنج قارونی به خوبی
بدین حد شنگ و سرغوغا چرایی		ز رشکت دوست خون دوست ریزد
نهان از دیده چون عنقا چرایی		چو نور تو گرفت از قاف تا قاف
تو هم حلوا و هم صهبا چرایی		ندارد هیچ حلوا طبع صهبا
که پیش چون ویی گویا چرایی		ز عشق گفت تو با خود بجنگم

که ابر قطره‌های اشک‌هایی		بیا ای غم که تو بس باوفایی
که تعلیمم بده نوعی گدایی		زنی درویش آمد سوی عباس
تو آموزی گدایان را دغایی		در حیلت خدا بر تو گشاده‌ست
که خوش تخریج و پاکیزه ادایی		تو نعمانی در این مذهب بگو درس
ندارم روزیی از ژاژخایی		من مسکین دمی دارم فسرده
که تو بس نرگدا و اوستایی		مرا یک کدیه گرمی بیاموز
در استرزاق آثار سمایی		بدانک انبیا عباس دینند
که برجوشد بدان بحر عطایی		ز انواع گدایی‌های طاعات
ز نهی منکر و شیر غزایی		ز صوم و از صلات و از مناسک
و انواع ثقات و ابتلایی		که بی‌حد است انواع عبادات
ببر زحمت مکن طال بقایی		بدو گفتا برو کاین دم ملولم
که نومیدم مکن ای لالکایی		مکرر کرد آن زن لابه کردن
که سودت نیست این زحمت فزایی		مکرر کرد استا دفع راهم
ندارد این نفس مکرم کیایی		ملولم خاطرم کند است این دم
که طفلانم مرند از بی‌نوایی		سجود آورد و گریان گشت آن زن
همین را باش کاستاتر ز مایی		بسی بگریست پس عباس گفتش
تلین القاسیین بالبکا		دو عباسند با تو این دو چشمت
روان شو چیز دیگر را چه پایی		به آب دیده چون جنت توان یافت
برابر می‌روند اندر روایی		که آب چشم با خون شهیدان
بیاموزید راه دلگشایی		کسی را که خدا بخشید گریه
ولی سیرم ز شعر و خودنمایی		بجز این گریه را نفعی دگر هست
که اطلس می‌کند پنجه عبایی		ولیکن خدمت دل به ز گریه‌ست
که خشک و تر نگنجد در خدایی		که دل اصل است و اشک تو وسیلت
که از سلطان دل صاحب لوایی		خمش با دل نشین و رو در او نه

چو گل باید که با ما خوش برآیی		بیا ای یار کامروز آن مایی
خداوندا نگه دار از جدایی		خدایا چشم بد را دور گردان
به یک جامی ز خویشم ده رهایی		اگر چشم بد من راه من زد
تو دل از سنگ خارا درربایی		نهادم دست بر دل تا نپرد
اگر فردا بدین صورت درآیی		نه من مانم نه دل ماند نه عالم
بیا ای چشم ما را روشنایی		بیا ای جان ما را زندگانی
کجایی تو کجایی تو کجایی		به هر جایی ز سودای تو دودی است
که جان جان جمله میوه‌هایی		یکی شاخی ز نور پاک یزدان
کند لطفش ز لطف تو گدایی		به لطف از آب حیوان درگذشتی
تو یا نور خدایی یا خدایی		اگر کفر است اگر اسلام بشنو
که مستغنی است خورشید از گدایی		خمش کن چشم در خورشید درنه

کجایی تو کجایی تو کجایی		بیا جانا که امروز آن مایی
همایی تو همایی تو همایی		به فر سایه‌ات چون آفتابیم
بقایی تو بقایی تو بقایی		جهان فانی نماند ز آنک او را
نوایی تو نوایی تو نوایی		چه چنگ اندر تو زد عالم که او را
قبایی تو قبایی تو قبایی		چو عاشق بی‌کله گردد تو او را
خدایی کن خدایی کن خدایی		خمش کردم ولی بهر خدا را

که خاکی را نمی‌دانم ز آبی		چنان گشتم ز مستی و خرابی
تو هشیاری بیا باشد بیابی		در این خانه نمی‌یابم کسی را
نمی‌دانم شرابی یا کبابی		همین دانم که مجلس از تو برپاست
به ظاهر آفتاب آفتابی		به باطن جان جان جان جانی
از آن رو دیوسوزی که شهابی		از آن رو خوش فسونی که مسیحی
مرا خوش بوی کن زیرا گلابی		مرا خوش خوی کن زیرا شرابی
اگر چه تشنگان را تو عذابی		صبایی که بخندانی چمن را
اگر تو محتسب در احتسابی		بیا مستان بی‌حد بین به بازار
چو رنجوران گهی اندر جوابی		چو نان خواهان گهی اندر سؤالی
از آن محبوس ظلمات سحابی		مثال برق کوته خنده تو
ببین گردان جفان کالجوابی		درآ در مجلس سلطان باقی
تو بس خوبی ولیکن در نقابی		تو خوش لعلی ولیکن زیر کانی
وگر پری به گورستان غرابی		به سوی شه پری باز سپیدی
شبابی یا شبابی یا شبابی		جوان بختا بزن دستی و می‌گو
بگو والله اعلم بالصواب		مگو با کس سخن ور سخت گیرد

خلاصه او است در اشیاء تو دیدی		چو اسم شمس دین اسما تو دیدی
برابر با سری کش پا تو دیدی		چه دارد عقل‌ها پیشش ز دانش
ز حلقه خاص او هیجا تو دیدی		منورتر به هر دو کون ای دل
بگو آخر کی دیده‌ست یا تو دیدی		به مانندش ز اول تا به آخر
اگر هستت خیال آن‌ها تو دیدی		در آن گوهر نبوده‌ست هیچ نقصان
از آن سوی حجاب لا تو دیدی		به پیش خدمتش اندر سجودند
نه بالا است و نی پهنا تو دیدی		خدیو سینه پهن و سروبالا
همه رویش در آن رعنا تو دیدی		شهی کش جن و انس اندر سجودند
چنان حلمی در استغنا تو دیدی		ورا حلمی که خاک آن برنتابد
به لعل شکر و زهرا تو دیدی		ز وصف تلخ خود زهرا یکی وصف
نهاده نردبان بالا تو دیدی		ز فرمان کردنش سوی سماوات
که او را هست جان لالا تو دیدی		چنان لؤلؤ به تابانی و خوبی
از او خواهد چنین کالا تو دیدی		کسی خود این شبه فانی دون را
و یا آن عشق چون خارا تو دیدی		به نرمی در هوای هرزه آبی
بدین وصف عجب ما را تو دیدی		برونم جمله رنج و اندرون گنج
به ملک و بخت او همتا تو دیدی		خداوند شمس دین را در دو عالم
رسانی خدمتی از ما تو دیدی		ز بهر آتش ای باد صبا تا
همه تبریزیان احیا تو دیدی		چو خاک سنب اسب جبرئیل است

بحمدالله ز باغ او است باری		مرا اندر جگر بنشست خاری
وگر چه شد تنم در عشق زاری		یکی اقبال زفتی یافت جانم
چو بگرفتم چنین مه در کناری		کناری نیست این اقبال ما را
تماشا کن از این پس گیر و داری		بگیر این عقل را بر دار او کش
ز هستم تا نماند پود و تاری		چو اندربافت این جانم به عشقش
چو گل در جان زنیمش زود ناری		رخ گلنار گر در ره حجاب است
که او گنده شود روزی سه چاری		مشو غره به گلزار فنا تو
بشو بهر چنین جان جان سپاری		جمالی بین که حضرت عاشقستش
کز او دارد خداوند افتخاری		خداوندی شمس الدین تبریز

ز آتش‌های او آخر فراری		بگفتم با دلم آخر قراری
اشارت می‌کنی خندان که آری		تو را می‌گویم و تو از سر طنز
تو در کوی مهی شکرعذاری		منم از دست تو بی‌دست و پایی
تو پنداری ز اکنون است کاری		دلم گفتا ندیدی آنچ دیدم
وی است دریای آتش من شراری		منم جزوی و از خود کل کل است
و جان من ز بحر او بخاری		ورا دیدم چو بحری موج می‌زد
بشد رقاص جانم ذره واری		ز تبریز آفتابی رو نمودم
بجوشید آب خوش از جان ناری		خداوند شمس دین چون یک نظر تافت
همی‌پرید اندر لاله زاری		ز هر قطره یکی جانی همی‌رست

به دست خویش بی‌وصلش چه داری		تو جانا بی‌وصالش در چه کاری
به نزد او نیرزد خاک زاری		همه لافت که زاری‌ها کنم من
که از وصل چه کس گشتی تو عاری		اگر سنگت ببیند بر تو گرید
به هجرش خاک را اکنون تو عاری		به وصلش مر سما را فخر بودی
زمان وصل یعنی یار غاری		چنان مغرور و سرکش گشته بودی
نک آمد مر تو را دور خماری		از آن می‌ها ز وصلش مست بودی
کز آن اقبال می‌آید بهاری		ولیکن مرغ دولت مژده آورد
نبود از عقل و فرهنگ و عیاری		ز لطف و حلم او بوده‌ست آن وصل
چو ماهی گشت پیر از خوش عذاری		به پیر هندوی بگذشت لطفش
تو جانا کز پی او بی‌قراری		چنین‌ها دیده‌ای از لطف و حسنش
که تو که جان آنی در فراری		چه سودم دارد ار صد ملک دارم
که بی‌او یاوه گشته و بی‌مهاری		خداوندی ز تو دور است ای دل
که این دم بر سر گنجش تو ماری		هزاران زخم دارد از تو ای هجر
ایا روز وصالم همچو قاری		ایا روز فراقم همچو قیری
کنون تو با خیالش در قماری		تو بودی در وصالش در قماری
ایا صبرا نکردی هیچ یاری		به هجر فخر ما شمس الحق و دین
خورم یابم دمی زو بردباری		مگر صبری که رست از خاک تبریز
ببینا بخت لنگم راهواری		ببینا این فراق من فراقی

کمالات کمالان را کمالی		بیا ای آنک سلطان جمالی
چنانک وهمشان شد که خیالی		خیالی را امین خلق کردی
تو زان پاکی تو سلطان وصالی		خیالت شحنه شهر فراق است
نه چون خورشید گردون در زوالی		تو خورشیدی و جان‌ها سایه تو
بنالانی روان را تو ننالی		بخندانی جهان را تو نخندی
تو پر و بال هر بی‌پر و بالی		تو دست و پای هر بی‌دست و پایی
ولیک از ناز گویی لاابالی		هزاران مشفق غمخوار سازی

مگر تو رشک ماه آسمانی		مگر تو یوسفان را دلستانی
غریب این جهان و آن جهانی		مها از بس عزیزی و لطیفی
به طمع تو گرفته شب گرانی		روان‌هایی که روز تو شنیدند
چو ذوالعرشت کند می پاسبانی		ز شب رفتن ز چالاکی چه آید
مرا کشته‌ست آب زندگانی		منم آن کز دم عیسی بمردم
گرت بینم ایا فخر الزمانی		چنین مرگی که مردم زنده گردم
از آن خون رست صورت‌های جانی		دلم از هجر تو خون گشت لیکن
ز درد خم‌های خسروانی		ز درد تو رواق صاف جوشید
که او را نیست در آفاق ثانی		خداوندی است شمس الدین تبریز
نیاورده‌ست چون او ارمغانی		برید آفرینش در دو عالم
که تا گردند جان‌ها جاودانی		هزاران جان نثار جان او باد
کز این الفاظ ناقص شد معانی		دریغا لفظ‌ها بودی نوآیین

نشسته می‌روی و می نبینی		تو تا بنشسته‌ای بر دار فانی
اگر رویت در این گفتن سوی او است		نشسته می‌روی این نیز نیکو است
به سوی جوی رحمت رو بگردان		بسی گشتی در این گرداب گردان
که تا دست از تبرک بر تو مالم		بزن پایی بر این پابند عالم
تو ده کل را کلاهی ای برادر		تو را زلفی است به از مشک و عنبر
کله بر آسمان انداز آخر		کله کم جو چو داری جعد فاخر
فریبد چون تو زیرک را به حیله		چرا دنیا به نکته مستحیله
نداری پای آن خر را شکالی		به سردی نکته گوید سرد سیلی
تخلف دیده‌ای در روی او مال		اگر دوران دلیل آرد در آن قال
بکن با غول خود بحثی به توجیه		تو را عمری کشید این غول در تیه
جوابش گو که مقلوب است نکته		چرا الزام اویی چیست سکته

نه اسرار دل ما را زبانی		نه آتش‌های ما را ترجمانی
نه همدم آه ما را هیچ جانی		نه محرم درد ما را هیچ آهی
نه آن دریا که آرامد زمانی		نه آن گوهر که از دریا برآمد
نه آن حرفی که آید در بیانی		نه آن معنی که زاید هیچ حرفی
کجا دریا رود در ناودانی		معانی را زبان چون ناودان است
نگنجد در دهان هرگز جهانی		جهان جان که هر جزوش جهان است

همی‌جستم ز حال دل نشانی		به کوی دل فرورفتم زمانی
که از وی در فغان دیدم جهانی		که تا چون است احوال دل من
به هر وادی و شهری داستانی		ز گفتار حکیمان بازجستم
فتادم زین حدیث اندر گمانی		همه از دست دل فریاد کردند
ندیدم هیچ خالی زو مکانی		ز عقل خود سفر کردم سوی دل
همی‌گردد به سان ترجمانی		میان عارف و معروف این دل
چه داند قدر دل هر بی‌روانی		خداوندان دل دانند دل چیست
نیابی از فلانی و فلانی		ز درگاه خدا یابی دل و بس
شهید هر نشان و بی‌نشانی		نیابی دل جز از جبار عالم

منصوبه یار باوفا دیدی		دیدی که چه کرد یار ما دیدی
آن چشمه زندگی کجا دیدی		زین نوع که مات کرد دل‌ها را
مقلوب گری چو او که را دیدی		در صورت مات برد می‌بخشد
کز عشق هزار دلگشا دیدی		ای بسته بند عشق حقستت
برخور ز وفا اگر جفا دیدی		بستان باغی اگر گلی دادی
زان بحر گهر تو کهربا دیدی		از بستانش سر خر است این تن
آن بود عصا و اژدها دیدی		از فرعونی چو احولی دادت
صد برگ فشان از آن عصا دیدی		امروز چو موسیت مداوا کرد
آن را تو ز سادگی عطا دیدی		صیاد جهان فشاند شه دانه
دام و دغل و فن و دغا دیدی		چون مرغ سلیم سوی او رفتی
تا لطف و عنایت خدا دیدی		بازت بخرید لطف نجینا
ز الله عطای اشتری دیدی		در طالع مه چو مشتری گشتی
این بستگی و گشاد را دیدی		چندان کرث که در عدد ناید
چشمت بگشاد توتیا دیدی		تا آخر کار آن ولی نعمت
عشرت گه خاص اولیا دیدی		از چشمه سلسبیل می خوردی
جولانگه عرصه هوا دیدی		چون دعوت اشربوا پری دادت
بر قاف پریدن هما دیدی		وآنگه ز هوا به سوی هو رفتی
از کیف و چگونگی جدا دیدی		پرواز همای کبریایی را
کز وی تو اجابت دعا دیدی		باقیش مجیب هر دعا گوید

هر بار چو جان به کار می‌آیی		روز ار دو هزار بار می‌آیی
در عالم چون بهار می‌آیی		از بهر حیات و زنده کردن تو
چون شکر قندوار می‌آیی		عشاق همه شدند حلوایی
کز مجلس اختیار می‌آیی		می درده و اختیار ما بستان
آن را که تو در کنار می‌آیی		از خلق جهان کناره می‌گیرد
کز حضرت کردگار می‌آیی		خاموش به حضرت تو اولیتر
کز عالم پایدار می‌آیی		دیدیم تو را ز دست ما رفتیم
وی شیر ز مرغزار می‌آیی		ای مرغ ز طاق عرش می‌پری
وی موج چه بی‌قرار می‌آیی		ای بحر محیط سخت می‌جوشی

تا دل نشود سقیم و سودایی		مندیش از آن بت مسیحایی
مندیش از آن جمال و زیبایی		لاحول کن و ره سلامت گیر
چون نیست از او دمی شکیبایی		فرصت ز کجا که تا کنی لاحول
یا طوطی روح از شکرخایی		ماهی ز کجا شکیبد از دریا
زان زلف مشوش چلیپایی		چون دین نشود مشوش و ایمان
بگرفته عقول بادپیمایی		اخگر شده دل در آتش رویش
کز جا برمد صفات بی‌جایی		دل با دو جهان چراست بیگانه
چون خو کردی که ژاژ می‌خایی		ای تن تو و تره زار این عالم
می‌ناز بدین که عالم آرایی		ای عقل برو مشاطگی می‌کن
با حفصی اگر چه کارافزایی		بگرفته معلمی در این مکتب
دستور نه تا لبی بیالایی		ای بر لب بحر همچو بوتیمار
با تشنه دلان نمای سقایی		این‌ها همه رفت ساقیا برخیز
سلطان چه کند شهی و مولایی		مشرق چه کند چراغ افروزی
چون دود سیاه را تو بزدایی		مصقول شود چو چهره گردون
کز وی آموخت باده صهبایی		درده تو شراب جان فزایی را
جان عارف گرفت یکتایی		یکتا عیشی است و عشرتی کز وی
بی عقبه لا شده است الایی		از دست تو هر که را دهد این دست
از دور به مست خویش بنمایی		ای شاد دمی که آن صراحی را
خاک تن من نمود مینایی		چون گوهر می‌بتافت بر خاکم
رمزی دو بگویم ار بفرمایی		دریای صفات عشق می‌جوشد
من دانم و یار من به تنهایی		ور نی بهلم ستیر و بربسته
صفراشکن هزار صفرایی		زین بگذشتم بیار حمرا را
وین هندوی شب رهد ز لالایی		تا روز رهد ز غصه روزی
کاندر پیکار قال می‌آیی		در حال مگر درت فروبسته‌ست

وی دل ز فراق خون نگشتی		ای دیده ز نم زبون نگشتی
چون مایه صد جنون نگشتی		وی عقل مگر تو سنگ جانی
کز عشق به هر فسون نگشتی		این یک هنرت هزار ارزد
کز ناله چو ارغنون نگشتی		لیک از تو شکایت است دل را
ز اندیشه خود فزون نگشتی		ز اندیشه دوست بو نبردی
کز خانه تن برون نگشتی		زان گرم نگشته‌ای ز خورشید
ماننده ذره چون نگشتی		چون گردش آفتاب دیدی
چون صافی و آبگون نگشتی		چون آب حیات خضر دیدی
شکر است که ذوفنون نگشتی		مرغ زیرک به پای آویخت
تو مردم یعلمون نگشتی		زان درس جماد علم آموخت
ز اول بده ای کنون نگشتی		شمس تبریز جان جان‌ها

افسرده شوی بدان ز جوشی		گر وسوسه ره دهی به گوشی
نیش زهر است و شکل نوشی		آن گرمی چشم را که داری
گر خشم گرفت کورموشی		انبار نعیم را زیان چیست
یک دو مگس از شکرفروشی		آخر چه زیان اگر بیفتد
گر دیگ شکست شیردوشی		مر ناقه شیر را چه نقصان
در هیچ سری نبود هوشی		شب بود و زمانه خفته بودند
سرنای و در او بزد خروشی		آن شاه ز روی لطف برداشت
زین پس زان رو به روی پوشی		در خون خودی اگر بمانی
هم ناطق عشق هم خموشی		ماییم ز عشق شمس تبریز

ما می‌نرویم از این حوالی		باغ است و بهار و سرو عالی
ماییم و تویی و خانه خالی		بگشای نقاب و در فروبند
برداشته جام لاابالی		امروز حریف خاص عشقیم
باید که عظیم خوش بنالی		ای مطرب خوش نوای خوش نی
پیش آر شراب را تو حالی		ای ساقی شادکام خوش حال
در سایه لطف لایزالی		تا خوش بخوریم و خوش بخسبیم
خوابی نه نتیجه لیالی		خوردی نه ز راه حلق و اشکم
بر دیده و چشم خود بمالی		ای دل خواهم که آن قدح را
آن ساعت هست بر کمالی		چون نیست شوی تمام در می
بی مرگ و فنا و انتقالی		پاینده شوی از آن سقاهم
ایمن ز شکنجه‌های والی		دزدی بگذار و خوش همی‌رو
رو رو که هنوز در سؤالی		گویی بنما که ایمنی کو
ای روز به از هزار سالی		ای روز بدین خوشی چه روزی
ایشان هجرند و تو وصالی		ای جمله روزها غلامت
ای روز عظیم باجمالی		ای روز جمال تو کی بیند
و آن چشم که گوش او بمالی		هم خود بینی جمال خود را
تو روز ز نور ذوالجلالی		ای روز نه روز آفتابی
می‌خواهد از مهت هلالی		خورشید کند سجود هر شام
ای روز مقیم لایزالی		ای روز میان روز پنهان
ای لطف جنوبی و شمالی		ای روزی روزها و شب‌ها
زیرا تو ورای هر کمالی		خامش کنم از کمال گفتن
تو پیداتر ز قیل و قالی		پیدا نشوی به قال زیرا
تو فوق توهم و خیالی		از قال شود خیال پیدا
ای داده تو آب را زلالی		و آن وهم و خیال تشنه توست
در عالم پر ز خویش خالی		این هر دو در آب جان دهن خشک
محجوب ز تو که در ملالی		باقی غزل ورای پرده

دل می‌دهدت که خشم رانی		با این همه مهر و مهربانی
درهم شکنی به لن ترانی		وین جمله شیشه خانه‌ها را
کز خانه تو رخت می‌کشانی		در زلزله است دار دنیا
بی تو نزیند هین تو دانی		نالان تو صد هزار رنجور
خلقان همه صورت و تو جانی		دنیا چو شب و تو آفتابی
در مکسبه و غم امانی		هر چند که غافلند از جان
آغاز کنند نوحه خوانی		اما چون جان ز جا بجنبد
نی عیش بود نه شادمانی		خورشید چو در کسوف آید
ای وای چو او شود نهانی		تا هست از او به یاد نارند
شیرینی خانه و دکانی		ای رونق رزم و جان بازار
از بحر معلق معانی		خاموش که گفت و گو حجابند

کز مصر رسید کاروانی		آورد خبر شکرستانی
یا رب چه لطیف ارمغانی		صد اشتر جمله شکر و قند
در قالب مرده رفت جانی		در نیم شبی رسید شمعی
گفتا که رسید آن فلانی		گفتم که بگو سخن گشاده
بنهاد ز عقل نردبانی		دل از سبکی ز جای برجست
می‌جست از این خبر نشانی		بر بام دوید از سر عشق
بیرون ز جهان ما جهانی		ناگاه بدید از سر بام
در صورت خاک آسمانی		دریای محیط در سبویی
پوشیده لباس پاسبانی		بر بام نشسته پادشاهی
در سینه مرد باغبانی		باغی و بهشت بی‌نهایت
می‌کرد ز شاه دل بیانی		می‌گشت به سینه‌ها خیالش
تا تازه شود دلم زمانی		مگریز ز چشمم ای خیالش
برساخت ز لامکان مکانی		شمس تبریز لامکان دید

آنی و هزار همچنانی		بشنیده بدم که جان جانی
کفو تو نبود آن نشانی		از خلق نشان تو شنیدم
تا بوک بدان لبم بخوانی		الحمد شدم ز حمد گفتن
کس دید روان بدین روانی		جان دید کسی بدین لطیفی
وی صورت تو به از معانی		ای قوت قلوب همچو معنی
از لذت کان تو مکانی		ای گشته ز لامکان حقایق
وی عالم پیر را جوانی		ای شاه و وزیر را سعادت
کردیش تو باز این جهانی		آن جان که از این جهان جهان بود
باقی بود این جهان فانی		جانی چو تو باشد این جهان را
نبود به لسان تو لسانی		جان چرب زبان توست اما

درده تو شراب ارغوانی		ای ساقی باده معانی
بفزای حلاوت جوانی		زان باده پیر تلخ پاسخ
نظاره شاهدان جانی		در بزم سرای شاه جانان
از لذت عشرت شبانی		جان‌ها بینی چو روز روشن
در حلقه خلق آن جهانی		بینی که جهان به حیرت آید
در مجلسشان به ارمغانی		مه را ز فلک فروفرستد
کو مطرب کیست آسمانی		و آن زهره نوای خوش برآورد
با دلبر خوب پرمعانی		این‌ها به همند و ما به خلوت
و آن باقی را تو خود بدانی		رخ بر رخ ما نهاد آن شه
آن خسرو ملک بی‌نشانی		آن شاه کیست شمس تبریز

تدبیر خلاص ما تو دانی		ای وصل تو آب زندگانی
وز سینه جدا مشو که جانی		از دیده برون مشو که نوری
می‌نالد جان من نهانی		آن دم که نهان شوی ز چشمم
از لطف توم همی‌کشانی		من خود چه کسم که وصل جویم
هر چند قلندر جهانی		ای دل تو مرو سوی خرابات
ترسم که تو کم زنی بمانی		کان جا همه پاکباز باشند
درپوش نشان بی‌نشانی		ور ز آنک روی مرو تو با خویش
گر عاشق تیر آن کمانی		مانند سپر مپوش سینه
گفتم که مپرس از این معانی		پرسید یکی که عاشقی چیست
آنگه که بخواندت به خوانی		آنگه که چو من شوی ببینی
دل را چو زنان چه می‌طپانی		مردانه درآ چو شیرمردی
گشته رخ سرخ زعفرانی		ای از رخ گلرخان غیبت
در هر نفسم دم خزانی		ای از هوس بهار حسنت
از جور خزان همی‌رهانی		ای آنک تو باغ و بوستان را
در گفت و شنود ترجمانی		ای داده تو گوشت پاره‌ای را
با سر قدیم همزبانی		ای داده زبان انبیا را
در مرگ حیات جاودانی		ای داده روان اولیا را
بر بام دماغ پاسبانی		ای داده تو عقل بدگمان را
این پنج چراغ می‌ستانی		ای آنک تو هر شبی ز خلقان
مخموری و سحر و دلستانی		ای داده تو چشم گلرخان را
اندیشه و فکر و خرده دانی		ای داده دو قطره خون دل را
مردی و نری و پهلوانی		ای داده تو عشق را به قدرت
جان باز چو طالب عیانی		این بود نصیحت سنایی
زیرا که چراغ آسمانی		شمس تبریز نور محضی

خود بی‌تو کدام زندگانی		ای بی‌تو حرام زندگانی
مرگ است به نام زندگانی		بی روی خوش تو زنده بودن
دانه تو و دام زندگانی		پازهر تویی و زهر دنیا
باده تو و جام زندگانی		گوهر تو و این جهان چو حقه
بی جوش تو خام زندگانی		بی آب تو گلستان چو شوره
نگرفته قوام زندگانی		بی خوبی حسن باقوامت
نایافته کام زندگانی		با جمله مراد و کام بی‌تو
کی کرد سلام زندگانی		تا داد سلامتی ندادی
پیش تو غلام زندگانی		خامش کردم بکن تو شاهی

در باغ خرام چون صبایی		برجه که بهار زد صلایی
وز لاله و که شنو صدایی		از شاخ درخت گیر رقصی
بلبل طلبد ز گل نوایی		ریحان گوید به سبزه رازی
در بحر هوای آشنایی		از باد زند گیاه موجی
چون چشم عروس بین بکایی		وز ابر که حامله‌ست از بحر
در سنبل و سرو ارتقایی		وز گریه ابر و خنده برق
کموزدش او بهانه‌هایی		فخ شسته به پیش گوش قمری
برگوی تو هجو یا ثنایی		نرگس گوید به سوسن آخر
بر مرغ حکایت همایی		ای سوسن صدزبان فروخوان
از جام میی گران بهایی		سوسن گوید خمش که مستم
بجهد ز دهان من خطایی		سرمستم و بیخودم مبادا
اشکوفه بریشمین قبایی		رو کن به شهی کز او بپوشید
رستیم ز دست اژدهایی		می‌گوید بید سرفشانان
تو نیز چنین بکوب پایی		ای سرو برای شکر این را
ز اشکنجه جان جان نمایی		ای جان و جهان به تو رهیدیم
وز دغدغه چنین دغایی		از وسوسه چنین حریفی
رفت و بنمودمان قفایی		زان دی که بسی قفا بخوردیم
از شوم ظهور او خفایی		ظاهر مشواد او که آمد
بی زحمت خوف در رجایی		خاموش کن و نظاره می‌کن

باید که نخست رو بشویی		چون سوی برادری بپویی
تصدیع برادران نجویی		در سر ز خمارت ار صداعی است
یا ترک کنار دوست گویی		یا بوی بغل ز خود برانی
کی شرط بود که تو بمویی		در سور مهی بنفشه مویی
می‌دانک چو من محال جویی		بی دام اگرت شکار باید
صوفی سماع و های و هویی		ور گوش تو گرم شد ز مستی
یک توی نه ای هزارتویی		ور هوش تو بی‌خبر شد از گوش

وز آب چراغ را خرابی		مجلس چو چراغ و تو چو آبی
رو تو ز میان که چون سحابی		خورشید بتافته‌ست بر جمع
کو بوی کباب اگر کبابی		بر خوان منشین که نیک خامی
والله که نه حاجبی حجابی		در پیش شدی که حاجبم من
دانند تو را که از چه بابی		چون حاجب باب را نشان‌هاست
از جهل به حمله می‌شتابی		گشتی تو سوار اسب چوبین
یا زهد چو طالب ثوابی		یا عشق گزین که هر سه نقد است
کاین قافله رفت تو به خوابی		با بیداران نشین و برخیز
و اندر تبریز راه یابی		از شمس الدین رسی به منزل

امسال چه مستم و خرابی		من پار بخورده‌ام شرابی
امسال چرا شدم کبابی		من پار ز آتشی گذشتم
ماهی دیدم میان آبی		من تشنه به آب جوی رفتم
من شیرم و یار ماهتابی		شیران همه ماهتاب جویند
تا رنگ بگویدت جوابی		از درد مپرس رنگ رخ بین
مستی است نشسته در خرابی		جانم مست است و تن خراب است
کز غم چو خری است در خلابی		این هر دو چنین و دل چنینتر
تا باشدت از خدا ثوابی		یک لحظه مشو ملول بشنو

وی شاه زمانه چند خسبی		ای یار یگانه چند خسبی
ای رونق خانه چند خسبی		بر روزن توست بنده از کی
برزن به نشانه چند خسبی		ای کرده به زه کمان ابرو
گشتیم فسانه چند خسبی		افسانه ما شنو که در عشق
بر روی ستانه چند خسبی		ماییم چو میخ سر نهاده
باقی شبانه چند خسبی		گر خنب ببسته است پیش آر
بنشین به میانه چند خسبی		درده قدح شراب و چون شمع
آمد به کرانه چند خسبی		بشتاب مها که این شب قدر

بازم به دغا چه می‌فریبی		بازم صنما چه می‌فریبی
ای دوست مرا چه می‌فریبی		هر لحظه بخوانیم که ای دوست
بازم به وفا چه می‌فریبی		عمری تو و عمر را وفا نیست
او را به سقا چه می‌فریبی		دل سیر نمی‌شود به جیحون
ما را به عصا چه می‌فریبی		تاریک شده‌ست چشم بی‌تو
ما را به دعا چه می‌فریبی		ای دوست دعا وظیفه ماست
با خوف و رجا چه می‌فریبی		آن را که مثال امن دادی
ما را به قضا چه می‌فریبی		گفتی به قضای حق رضا ده
ما را به دوا چه می‌فریبی		چون نیست دواپذیر این درد
ما را به صلا چه می‌فریبی		تنها خوردن چو پیشه کردی
ما را به سه تا چه می‌فریبی		چون چنگ نشاط ما شکستی
ما را با ما چه می‌فریبی		ما را بی‌ما چو می‌نوازی
ما را به قبا چه می‌فریبی		ای بسته کمر به پیش تو جان
ما را به عطا چه می‌فریبی		خاموش که غیر تو نخواهیم

رفتی و به گوشه‌ای نشستی		ای آنک تو خواب ما ببستی
آخر به جفا دلم شکستی		ای زنده کننده هر دلی را
از بند هزار دام رستی		ای دل چو به دام او فتادی
تا حشر ز دام دوست مستی		رستی ز خمار هر دو عالم
چون محرم گلشن الستی		با پر بلی بلند می‌پر
تا درد بدی بدی به پستی		رو بر سر خم آسمان صاف
می‌جوید ابلهش ز هستی		دولت همه سوی نیستی بود
از چشم ویش ندیده استی		گیرم که جمال دوست دیدی
دست دو هزار مست خستی		ای یوسف عشق رو نمودی
تا بسته نقش‌های شستی		خامش که ز بحر بی‌نصیبی

رفتی و به گوشه‌ای نشستی		ای آنک تو خواب ما ببستی
چون دل به تو بنگرید جستی		اندر دلم آمدی چو ماهی
چون صبر کنیم ما به هستی		چون گلشن نیستی نمودی
آن روح که یافت وصل و مستی		چون باشد در خمار هجران
کز هجر ستون او شکستی		آن خانه چگونه خانه ماند
کز رنج خمار بازرستی		پنداشتی ای دماغ سرمست
در راه بلندی است و پستی		در عشق وصال هست و هجران
از ده جهت آب و گل پرستی		از یک جهت ار چه حق شناسی
کاندر سوداش طمع بستی		بسیار ره است تا به جایی

وز محنت و امتحان گذشتی		رو رو که از این جهان گذشتی
وی جان سوی جان جان گذشتی		ای نقش شدی به سوی نقاش
کز منزل بی‌امان گذشتی		بر خور هله از درخت ایمان
کز غربت خاکدان گذشتی		در آب حیات رو چو ماهی
کز انجم آسمان گذشتی		از برج به برج رو چو خورشید
زین خانه و زین دکان گذشتی		زان کان که بیامدی شدی باز
الحق ز ره نهان گذشتی		بنما ز کدام راه رفتی
چون آب ز ناودان گذشتی		بر بام جهان طواف کردی
از جمله خامشان گذشتی		خاموش کنون که در خموشی

کامروز به کوی ما فتادی		روز طرب است و سال شادی
چون شمع در این میان نهادی		تاریکی غم تمام برخاست
با آن قدح وفا که دادی		اندیشه و غم چه پای دارد
وی مه به کدام ماه زادی		ای باده تو از کدام مشکی
سلطان دلی و کیقبادی		مستی و خوشی و شادکامی
از ما ستدی به اوستادی		و آن عقل که کدخدای غم بود
صد گونه در طرب گشادی		شاباش که پای غم ببستی

روز و شب تار را بدیدی		آخر گل و خار را بدیدی
تا نقش و نگار را بدیدی		بس نقش و نگار درشکستی
و آن گرد و غبار را بدیدی		از عالم خاک برگذشتی
کان جان بهار را بدیدی		می‌خند چو گل در این گلستان
چون حاصل کار را بدیدی		بی کار شدی ز کار عالم
چون رنج خمار را بدیدی		چون باده ساقی اندرآمیز

از عقل و معامله برآری		آن را که به لطف سر بخاری
یا رب تو در آن نظر چه داری		از یک نظرت قیامتی خاست
دزد است از آنش می‌فشاری		از لعل تو دل دری بدزدید
غم نیست چو هم تو غمگساری		بفشار به غم تو دزد خود را
پنهان کرده است از عیاری		بفشار که رخت مؤمنان را
من کل مواقع العثار		یا من نعش العبید فضلا
بعد الحولان و التواری		بالفضل اعاد ما فقدنا
فی مرج قلوبنا جواری		فجرت من الهوا عیونا
فی الروح لذیذه الثمار		تخضر بمائها غصون
ثم اکرمهن فی السرار		یا من غصب القلوب جهرا
جان منتظر است تا چه آری		دی رفت و پریر رفت و امروز
این باز هزار گون شکاری		هر روز ز تو وظیفه دارد
تا پر بزند در این صحاری		برگیر کلاه از سر باز
آن لطف نمود و بردباری		زان پیش که می‌دهد مرا دوست
اندر بر لطف و حق گزاری		که مست شدم ز باده ماندم
آید ز بهار هم بهاری		آید از باغ لطف و سبزی
بر خسته دلان چه سازگاری		ای باد بهار عشق و سودا
حان الجولان فی المطار		اسکت و افتح جناح عشق
بی صد لغت دگر سواری		خاموش که غیر حرف و آواز

در آب حیات و سبزه زاری		خضری به میان سینه داری
گر بوی برد که تو چه داری		خضر آب حیات را نپاید
در گلشن روح نوبهاری		در کشتی نوح همچو روحی
از کتم عدم علم برآری		گر طبل وجودها بدرد
غم نیست تو جان هر چهاری		این چار طبیعت ار بسوزد
اجزای جهان همه شکاری		صیاد بدایت وجودی
ای کارافزا تو بر چه کاری		گه بند کند گهی گشاید
او باد شمال و تو غباری		او سرو بلند و تو چو سایه
می‌پنداری به اختیاری		در چشم تو ریخت کحل پندار
آخر تو کیی بدین نزاری		این چرخ به اختیار خود نیست
وین گردن خود تو می‌فشاری		از نیست تو خویش هست کردی
کز غیر تو است ترسگاری		زین ترس تو حجت است بر تو
از خویش کسی نجست یاری		از خویش دل کسی نترسد
بر ملکت شاه و کامکاری		پس خوف و رجای تو گواهند
ایمن چو صفات کردگاری		وز خوف و رجا چو برتر آیی
تو کشتی بحر بی‌کناری		کشتی ترسد ز بحر نی بحر
خاموش کن از سخن گزاری		کشتی توی تو چو بشکست
جز آب به موج بی‌قراری		کشتی شکسته را کی راند
آن بحر کرم به بردباری		کشتیبان شکستگان است
بنشین بر جا که گشت تاری		خامش که زبان عقل مهر است

لشکرکش شور و بی‌قراری		می‌آید سنجق بهاری
بلبل بگرفت باز زاری		گلزار نقاب می‌گشاید
کای نرگس مست بر چه کاری		بر کف بنهاده لاله جامی
می‌جوید از خدای یاری		امروز بنفشه در رکوع است
آن لاله رخان کوهساری		سرها ز مغاره کرده بیرون
خوش می‌نگرند در شکاری		یا رب که که را همی‌فریبند
منگر به چمن به چشم خواری		منگر به سمن به چشم خردی
گر خوار نظر کنی نیاری		زیرا به مسافران عزت
کز عیب بروید آنچ کاری		بشنو ز زبان سبز هر برگ
در حمد و ثنا و شکر آری		گشته‌ست زبان گاو ناطق
بخشد به کلوخ خوش عذاری		عذرت نبود ز یأس از آن کو
در شکر نمود جان سپاری		بابرگ شد آن کلوخ جان یافت
هر یک مزه‌ای به خوشگواری		صد میوه چو شیشه‌های شربت
بعضی ترشند اگر خماری		بعضی چو شکر اگر شکوری
نی واعظ خلق شو نه قاری		خاموش نشین و مستمع باش

والله به خدا که آن تو داری		ای چشم و چراغ شهریاری
از گوشه سینه‌ای برآری		شمعی که در آسمان نگنجد
یک ذره شود ز شرمساری		خورشید به پیش نور آن شمع
آن تخم که گفته‌ای بکاری		وقت است که در وجود خاکی
بر چهره زعفران بباری		آخر چه شود کز آب حیوان
از گلبن حق به خنده آری		تا لاله ستان عاشقان را
چون تو سرشان دمی بخاری		بر پشت فلک نهند پا را
چون پای بر او نهی فشاری		انگور وجود باده گردد
لطفی که هزار نوبهاری		مخدومی شمس حق تبریز

وی فخر شهان چه می‌گریزی		ای جان و جهان چه می‌گریزی
پنهان پنهان چه می‌گریزی		ما را به چه کار می‌فرستی
این دم ز کمان چه می‌گریزی		چون تیر روی و بازآیی
زین نیم زیان چه می‌گریزی		باری تو هزار گنج داری
بنشین به میان چه می‌گریزی		ای که شکرت کران ندارد
از پیش دهان چه می‌گریزی		چون محرم هر شکر دهان است
ای امن امان چه می‌گریزی		ایمن ز امان توست عالم
ای دل ز شبان چه می‌گریزی		عالم همه گرگ مردخوار است
تو سوی زیان چه می‌گریزی		خامش که زبان همه زیان است

وز کشتن عاشقان نترسی		از قصه حال ما نپرسی
وی آتش عشق از چه درسی		ای گوهر عشق از چه بحری
زان جانب چرخ و عرش و کرسی		آن جا که تویی کی راه یابد
از آتش عشق چند تفسی		ای دل تو دلی نه دیگ آهن
تا کی گویم ظلمت نفسی		جان و دل و نفس هر سه سوزید

حاشا که ز جان بی‌وقوفی		ای دلبر بی‌دلان صوفی
دلتنگ ز غم چو کاف کوفی		از هجر دوتا چو لام گشتیم
وآنگه که به خانه هم به طوفی		آن دم که به طوف خود بطوفی
چون معدن مهری و الوفی		ما را بنمای مهر و الفت
زیرا که کشوف هر کشوفی		مکشوف ز کشف توست اسرار
آن ماه نه‌ای که در خسوفی		آنی که بری خسوف از ماه
آن شمس نه‌ای که در کسوفی		آنی که بری کسوف از شمس
تو ساکن خانه الوفی		در آحادیم ای مهندس
کاین جا تو به منزل مخوفی		ای آحادی الوف را باش

زان دلبرکش بگو که دانی		ای آنک تو شاه مطربانی
از مصحف حسن او بخوانی		خواهم که دو عشر ای خوش آواز
بگشاید چشمه معانی		در هر حرفیش مستمع را
نونش گوید که لن ترانی		سینش گوید که فاستجیبوا
وی غمزه او چه بی‌امانی		ای طره او چه پای بندی
کان اطلس سرخ می‌درانی		از نرگس او است ای گل سرخ
باقیش تو بگو بر این نشانی		ماندم ز تمام کردن این

ضایع مکن از من آنچ دانی		روزی که مرا ز من ستانی
آن نور لطیف جاودانی		تا با تو چو خاص نور گردم
با همچو تو آب زندگانی		تا چند کنم ز مرگ فریاد
آن مرگ به از دم جوانی		گر مرگم از او است مرگ من باد
زان خرمن گوهر نهانی		از خرمن خویش ده زکاتم
بگذار طریق امتحانی		منویس بر این و آن براتم
باران آمد تو ناودانی		خاموش ولی به دست تو چیست

در جلوه شود مه نهانی		چون عشق کند شکرفشانی
خوش می‌خوری و همی‌رسانی		بینی که شکر کران ندارد
بر سبزه سبز بوستانی		می‌غلط به هر طرف که غلطی
شاهنشه جمله خسروانی		گر ز آنک کله نهی وگر نی
زیرا که بگویمت بدانی		آن را بینی که من نگویم
بر شهر عظیم آن جهانی		چون چشم تو وا کنند ناگه
خیره نگری و خیره مانی		ماننده طفل نوبزاده
چاره نبود از این نشانی		تا چشم بر آن جهان نشیند
تا کشف شود همه معانی		بگریز به نور شمس تبریز

کان صورت‌هاست وین معانی		ای وصل تو اصل شادمانی
بی آب سفینه را روانی		یک لحظه مبر ز بنده که نیست
تصحیح شوم چو تو بخوانی		من مصحف باطلم ولیکن
اما برهد چو تو شبانی		یک یوسف بی‌کس است و صد گرگ
با اشکم و روی زعفرانی		هر بار بپرسیم که چونی
پیشت چه نشان چه بی‌نشانی		این هر دو نشان برای عام است
ننوشته قباله را بخوانی		ناگفته حدیث بشنوی تو
بی آب سفینه‌ها برانی		بی خواب تو واقعه نمایی
کز غیب رسید لن ترانی		خاموش ثنا و لابه کم کن

هر زخمه که کژ زنی بمانی		کژزخمه مباش تا توانی
مرگش طلبی اگر ستانی		پیر است عروس عیش دنیا
چون رخ بنمود شد دخانی		تا رخ ننمود جمله نور است
در عشق و ولا چو پهلوانی		از سیل بلا چو کاه مگریز
باید که حیات را رسانی		چون آب روان به هر نباتی

وین باده عشق را بها نی		مست می عشق را حیا نی
می نوشد و ممکن صلا نی		آن عشق چو بزم و باده جان را
جان گفت که وقت ماجرا نی		با عقل بگفت ماجراها
آن هست صفا ولی ز ما نی		از روح بجستم آن صفا گفت
ای کفو تو زر و کیمیا نی		گفتم که مکن نهان از این مس
جز جان افزا و دلربا نی		کاین برق حدیث تو از آن است
ما بوالحسنیم و بوالعلا نی		گفتا غلطی که آن نیم من
دفعم بمده به شیوه‌ها نی		گفتم که به حق نرگسانت
کشته‌ست هزار و خونبها نی		کاین غمزه مست خونی تو
ای کبر تو غیر کبریا نی		بالله که تویی که بی‌تویی تو
از تو گذری دو دیده را نی		گر ز آنک تویی و گر نه‌ای تو
کو زهره که گویمت چرا نی		گر فرمایی که نیست هست است
می‌آید مست و دست و پا نی		مغناطیسی و جان چو آهن
غیر تسلیم در قضا نی		چون گرم شوم ز جام اول
می را تسلیم یا رضا نی		چون شد به سرم میم سراسر
یکتا زلفی که جز دو تا نی		از بهر نسیم زلف جعدت
از بهر صبا و خود صبا نی		ای باد صبا به انتظارت
اندر گره و گره گشا نی		پس ما چه زنیم ای قلندر
کو جز سر و خاصه خدا نی		گر ز آنک نه هر دمی خداوند
چون خورشیدش در این سما نی		مخدومی شمس دین تبریز

ای لعل لب تو را بها نی		گویم سخن لب تو یا نی
کان جا همگی تویی و ما نی		ای گفته ما غلام آن دم
و آن جا که تویی به جز عطا نی		این جا که منم به جز خطا نی
و آن جا همه هستی است جا نی		این جا گفتن ز روی جسم است
صد مشک روانه و سقا نی		سیاره همی‌روند پا نی
دریافته صحت و دوا نی		رنجورانند همچو ایوب
بینا شده چشم و توتیا نی		بی چشمانند همچو یعقوب
بینند طریق‌ها ضیا نی		ره پویانند همچو ماهی
شرح تو رسد به منتها نی		از رشک تو من دهان ببستم

تا چند به عشق همنشینی		با دل گفتم چرا چنینی
تا لذت عشق را ببینی		دل گفت چرا تو هم نیایی
جز آتش عشق کی گزینی		گر آب حیات را بدانی
پرباد شده چو ساتگینی		ای گشته چو باد از لطافت
چون آینه حسن را امینی		چون آب تو جان نقش‌هایی
می‌پندارد که تو همینی		هر جان خسیس کان ندارد
هر چند به صورت از زمینی		ای آنک تو جان آسمانی
تو سرمه دیده یقینی		ای خرد شکسته همچو سرمه
در حلقه درآ که خوش نگینی		ای لعل تو از کدام کانی
آن دم که چو تیغ پر ز کینی		ای از تو خجل هزار رحمت
و اندر معنی چه خوش معینی		شمس تبریز صورتت خوش

از جمله مفتیان معنی		در خون دلم رسید فتوی
از زرق من و فسوس دعوی		با خلق بگو که دور باشید
دل نعره زنان که آری آری		با دل گفتم چنین خوش استت
بنواخت که ما خوشیم یعنی		برداشت ربابکی دل من
آن جا که منم کجاست طعنی		کان طعنه از این سوی وجود است
گنجد دگری بگو که نی نی		آن جا که منم چو من نگنجم
زیرا که شب است و چشم اعمی		تا من باشی تو او نبینی
در بتگه نفس نقش مانی		تا چشم تو این بود چه بینی
در شمس الدین گریز باری		ای عاجز خویش رو به تبریز

نبود ز زمین بود سمایی		در عشق هر آنک شد فدایی
جانی شرط است کبریایی		زیرا که بلای عاشقی را
سردفتر عاشق خدایی		زخم آیت بندگان خاص است
آن جا که بلا کند بلایی		کاین عالم خاک خاک ارزد
ای بر سر گنج بین کجایی		یک جو ز بلاش گنج زرهاست
در عشق چو سایه همایی		از سوزش آفتاب محنت
تو لایق آن بلا نیایی		ای آنک تو بوی آن نداری
الا که وجود مرتضایی		لایق نبود به زخم او را

تنهارو و فرد و یک قبایی		عشق است دلاور و فدایی
آورده تو نرد دلربایی		ای از شش و پنج مهره برده
بربوده ز یک دلان دوتایی		یکتا شده خوش ز هر دو عالم
ای پاک ز جای از کجایی		آخر تو چه جوهر و چه اصلی
در خطه دل چه جان فزایی		در عالم کم زنان چه بیشی
صبرا تو در این هوس نشایی		نتوان ز تو عشق صبر کردن
بیگانه مرو چو آشنایی		نادیده مکن چو دیده‌ای تو
بی ظلمت ما مها تو مایی		تا ما ماییم جمله ابریم
کاین دست گشاده در دعایی		در پای غمش چه دیدی ای جان
کز عشق تو طالب بلایی		ای دل ز قضا چه رو نمودت
گفتا که نباشد این بهایی		رفتم بر عشق کاین به چند است
سر پای کنی به سر بیایی		الا بر شاه شمس تبریز


پروانه دلان به رقص آیی		آن شمع چو شد طرب فزایی
جان آمد از لحد برآیی		چون جان برسد نه تن بجنبد
ای کوه گران کم از صدایی		چون بانگ سماع در که افتاد
رقصانی شاخ را صلایی		کاین باد بهار می‌رساند
خورشید به رقص در سمایی		در ذره کجا قرار ماند
از آتش روی جان فزایی		هم آتش و دود گشته پیچان
شوخی شکری یکی بلایی		ماهی صنما ز روح بی‌جسم
با سایه صورت همایی		گه کوته و گه دراز گشتیم
نالان شده مست همچو نایی		هم بر لب دوست مست گشتیم
اندر جولان ز کهربایی		بر باد سوار همچو کاهیم
وز دیگ جگر دلا ابایی		چون پشه ز خون خویش مستیم
در جمعیت به های هایی		اندر خلوت به هوی هویی
در سر صفت یکی خدایی		در صورت بنده کمینیم
بی کبر ولیک کبریایی		این داد خدیو شمس تبریز

وی در دل و جان ما کجایی		ای بی‌تو محال جان فزایی
سرمست ز کوی ما درآیی		گر نیم شبی زنان و گویان
آخر نه تو جان جان مایی		جان پیش کشیم و جان چه باشد
گر بر سر بام خود برآیی		در بام فلک درافتد آتش
تا لاف زند ز روشنایی		با روی تو کیست قرص خورشید
هم دفع بلا و هم بلایی		هم چشمی و هم چراغ ما را
ای دیده دل چه می‌نمایی		در دیده ناامید هر دم
می‌آید بوی آشنایی		ای بلبل مست از فغانت
بر زخم جراحت جدایی		می‌نال که ناله مرهم آمد
چیزی ز حقیقت خدایی		تا کشف شود ز ناله تو

ور از دل و جان از آن مایی		گر یار لطیف و باوفایی
ای ماه بگو که کی برآیی		خواهم که در این میان درآیی
از حلقه چرا تو برکناری		چون صورت جان لطیف کاری
ای ماه بگو که کی برآیی		وز یارک خود دریغ داری
وز رازک همدگر بدانیم		برخیز که ما و تو چو جانیم
ای ماه بگو که کی برآیی		آخر نه من و تو یارکانیم
آخر بنگر که ما کجاییم		دریاب که بر در خداییم
ای ماه بگو که کی برآیی		تا رقص کنان ز در درآییم
چون یارک خویش را نبینی		ای جان و جهان چرا چنینی
ای ماه بگو که کی برآیی		در گوشه روی ترش نشینی
و آن صورت و قامت ظریفت		چونی تو و آن دل لطیفت
ای ماه بگو که کی برآیی		خواهم که شوم شبی حریفت
وز دامن ماه تا به ماهی		در جمله عالم الهی
ای ماه بگو که کی برآیی		آن شد که تو گویی و بخواهی

از جا رفتم تو از کجایی		ساقی انصاف خوش لقایی
ترسم که بگویمت خدایی		گر بنده بگویمت روا نیست
راه گفتن نمی‌گشایی		خاموش نمی‌هلی که باشم
معشوق نه‌ای مرا بلایی		می‌افشاری مرا چو انگور
زیرا که تو نور می‌فزایی		گر چشم ببندم از تو کفر است
در ما تو بدیده هوایی		ور بگشایم بگویی منگر

بر یاد وصال دلربایی		برخیز و بزن یکی نوایی
هین وقت دعاست الصلایی		هین وقت صبوح شد فتوحی
تا خلق زنند دست و پایی		بگشا سر خنب خسروانی
جز باده جان گره گشایی		صد گون گره است بر دل و نیست
آن را که قرار نیست جایی		از جای ببر به یک قنینه
چون نیست وجود را وفایی		جز دشت عدم قرارگه نیست
هر سوی ز چیست ژاژخایی		بر سفره خاک تره‌ای نیست
کی دید ز دست سگ سخایی		عالم مردار و عامه چون سگ
جان‌ها بندید جان فزایی		ساقی درده صلا که چون تو
در حیرت چون تو کیمیایی		ما چون مس و آهنیم ثابت
وز خلق برآر های هایی		در مغز فکن تو هوی هویی
نشناسد هجو از ثنایی		تا روح ز مستی و خرابی
نشناسد درد از دوایی		زین باده چو مست شد فلاطون
کو درد نداند از صفایی		دردی ده و عقل را چنان کن
از جام صبوحیان عطایی		بر ناطق منطقی فروریز
زنبیل و فطیر هر گدایی		تا دم نزند دگر نجوید
برساختن از عدم بقایی		خامش که تو را مسلم آمد

کز درد همی‌دهد نشانی		رخ‌ها بنگر تو زعفرانی
چون باغ به موسم خزانی		شهری بنگر ز درد رنجور
از هیبت حکم آسمانی		این درد ز غصه فراق است
از آتش و ناله نهانی		بیم است فلک سیاه گردد
ناگه ز میان شادمانی		دوزخ بنگر که سر برآورد
هان ای کس بی‌کسان تو دانی		برخاست غریو جان ز هر سو
افغان ز فراق جاودانی		فرمود که این فراق فانی است
از هر دو فراق وارهانی		یا رب چه شود اگر تو ما را
باقی تو بگو اگر توانی		این گفته و بسته شد دهانم

پیش تو که زفت کیمیایی		ای قلب و درست را روایی
از فضل تو کرده پیش پایی		در ره خر بد ز اسب رهوار
بر شیر وغاش برفزایی		گر پای سگی ره تو کوبد
دارند امید پرگشایی		در عشق تو پاشکستگانند
یابد ز درت پر همایی		در تو مگسی چو دل ببندد
تا نگشاید ره گدایی		فضل تو علی هین گفت
آسان شود از کف خدایی		خاموش که هر محال و صعبی

رفتی و به گوشه‌ای نشستی		ای آنک تو خواب ما ببستی
ما بند شدیم و تو بجستی		ما را همه بند دام کردی
یا رب که چه بس درازدستی		جز دام تو نیست کفر و ایمان
دولت بر ماست چون تو هستی		گر خواب و قرار رفت غم نیست
پس باقی عمر ما و مستی		چون ساقی عاشقان تو باشی
بازار بتان همه شکستی		ای صورت جان و جان صورت
پس واجب گشت بت پرستی		ما را چو خیال تو بود بت
ای آمده بهر ما به پستی		عقل دومی و نفس اول
تو خود هستی چنانک هستی		این وهم من است شرح تو نیست

تا بی‌کس و مبتلا نمانی		با یار بساز تا توانی
گر سر موافقت بدانی		بر آب حیات راه یابی
منمای ز خویشتن نشانی		با سایه یار رو یکی شو
ای جان بگذار این گرانی		گر رطل گران دهند درکش
می‌باش چو آب در روانی		ای دل مپذیر بیش صورت
مفسر اگر از رحیق جانی		پذرفتن صورت از جمادی است
عیش است و حریف آسمانی		در مجلس دل درآ که آن جا

دامن خود برفشاند از دروغ و راستی		در فنای محض افشانند مردان آستی
آخر ای جان قلندر از چه پهلو خاستی		مرد مطلق دست خود را کی بیالاید به جان
گفت در گوشش قلندر کان طرف می واستی		سالکی جان مجرد بر قلندر عرضه داد
لیک هم مطلق نه‌ای زیرا که در غوغاستی		کاین طرف هر چند سوزی در شرار عشق خویش
نی فزودی از دو عالم نی ز نفیش کاستی		در جمال لم یزل چشم ازل حیران شده
می‌کنند آن جا نظر کان جاستی آن جاستی		تو نه این جایی نه آن جا لیک عشاق از هوس
چشم‌ها را پاک کن بنگر که هم در لاستی		ای که از الا تو لافیدی بدین زفتی مباش
فارغ از هست و عدم مر هر دو را آراستی		مرحبا جان عدم رنگ وجودآمیز خوش
شمس دین گر او بخواهد لیک نی زان‌هاستی		پاکی چشمت نباشد جز شه تبریزیان

شمع جان تابان مبا جز در سرای بیخودی		مرغ دل پران مبا جز در هوای بیخودی
تا بیفتد بر همه سایه همای بیخودی		آفتاب لطف حق بر عاشقان تابنده باد
ناید اندر چشم او الا بلای بیخودی		گر هزاران دولت و نعمت ببیند عاشقی
از حلاوت‌ها که دیدم در فنای بیخودی		بنگر اندر من که خود را در بلا افکنده‌ام
در هوای بیخودی و از برای بیخودی		جان و صد جان خود چه باشد گر کسی قربان کند
تا غباری درنیفتد در صفای بیخودی		عاشقا کمتر نشین با مردم غمناک تو
تا بیابی ذوق‌ها اندر وفای بیخودی		باجفا شو با کسی کو عاشق هشیاری است
ای سری و سروری‌ها خاک پای بیخودی		بیخودی را چون بدانی سروری کاسد شود
لیک آن‌ها هیچ نبود جان به جای بیخودی		خوش بود ظاهر شدن بر دشمنان بر تخت ملک
خانه خالی کن ز خود ای کدخدای بیخودی		گر تو خواهی شمس تبریزی شود مهمان تو

حور را از دست داده از پی کمپیرکی		ای رها کرده تو باغی از پی انجیرکی
غمزه کمپیرکی زد بر جوانی تیرکی		من گریبان می‌درانم حیف می‌آید مرا
سر فروکرده ز بامی تا درافتد زیرکی		پیرکی گنده دهانی بسته صد چنگ و جلب
تو به تو همچون پیاز و گنده همچون سیرکی		کیست کمپیرک یکی سالوسک بی‌چاشنی
او به پنهانی همی‌خندد که ابله میرکی		میرکی گشته اسیر او گرو کرده کمر
نی به پستان وفای آن سلیطه شیرکی		نی به بستان جمال او شکوفه تازه‌ای
رو چو پشت سوسمار و تن سیه چون قیرکی		خود ببینی چونک بگشاید اجل چشمت ورا
می‌کشد زنجیر مهرش بی‌مدد زنجیرکی		نی خمش کن پند کم ده بند خواجه بس قوی است

چاره او یابد که تش بیچارگی روزی کنی		شاد آن صبحی که جان را چاره آموزی کنی
هر دو را زهره بدرد چون تو دلدوزی کنی		عشق جامه می‌دراند عقل بخیه می‌زند
خوشتر از سوزش چه باشد چون تو دلسوزی کنی		خوش بسوزم همچو عود و نیست گردم همچو دود
گه بگردانی لباس آیی قلاوزی کنی		گه لباس قهر درپوشی و راه دل زنی
در چنین ساحل حلال است ار تو خوش پوزی کنی		خوش بچر ای گاو عنبربخش نفس مطمئن
ماهیی که میل شعر و جامه توزی کنی		طوطیی که طمع اسب و مرکب تازی کنی
با پنیر گنده فانی کجا یوزی کنی		شیر مستی و شکارت آهوان شیرمست
قبله‌ها گردد یکی گر تو شب افروزی کنی		چند گویم قبله کامشب هر یکی را قبله‌ای است
کمترین پایه فراز چرخ پیروزی کنی		گر ز لعل شمس تبریزی بیابی مایه‌ای

در میان لطف و رحمت همچو جان پنهان تویی		ای خدایی که مفرح بخش رنجوران تویی
چون خریدار نفیر و لابه و افغان تویی		خسته کردی بندگان را تا تو را زاری کنند
آنک درد و دارو از وی خاست بی‌شک آن تویی		جمله درمان خواه و آن درمانشان خواهان توست
آن حجاب از اول است و آخر و پایان تویی		دردهایی کآدمی را بر در خلقان برد
هر کجا روشن شود آن شعله تابان تویی		هر کجا کاری فروبندد تو باشی چشم بند
چون حقیقت بنگرم در درد ما نالان تویی		ناله بخشی خستگان را تا بدان ساکن شوند
گوی و چوگان و نظاره گر در این میدان تویی		هم تویی آن کس که می‌گوید تویی والله تویی
در میان وسوسه او نفس علت خوان تویی		و آنک منکر می‌شود این را و علت می‌نهد
در میان جان او در پرده ترسان تویی		و آنک می‌گوید تویی زین گفت ترسان می‌شود
رنج هر زندان ز توست و ذوق هر بستان تویی		کنج زندان را به یک اندیشه بستان می‌کنی
تو مخالف کرده‌ای شان فتنه ایشان تویی		در یکی کار آن یکی راغب و آن دیگر نفور
چشم بندی چشم و دل را قبله و سامان تویی		آن یکی محبوب این و باز او مکروه آن
گویی سلطان است آن دام است خود سلطان تویی		صد هزاران نقش را تو بنده نقشی کنی
خط کژ و خط راست این دبیرستان تویی		بندگی و خواجگی و سلطنت خط‌های توست
نقش و جان‌ها سایه تو جان آن مهمان تویی		صورت ما خانه‌ها و روح ما مهمان در آن
بر امید آنک بنمایی که خود ایمان تویی		دست در طاعت زنیم و چشم در ایمان نهیم
چشم روشن در تو آویزیم کان احسان تویی		دست احسان بر سر ما نه ز احسانی که ما
غفلت ما بی‌فضولی بر چو خود یقضان تویی		غفلت و بیداری ما در توی بر کار و بس
نقش پیمان گر شکست ارواح آن پیمان تویی		توبه با تو خود فضول است و شکستن خود بتر
چون مخالف شد جواهر ای عجب چون کان تویی		روح‌ها می‌پروری همچون زر و مس و عقیق
شب صفات از ما به تو آید صفاتستان تویی		روز درپیچد صفت در ما و تابد تا به شب
شب همه رحمت رود سوی تو چون رحمان تویی		روز تا شب ما چنین بر همدگر رحمت کنیم
پس بدانستیم بی‌شک کاندر این ایوان تویی		کو سلاطین جهان گر شاه ایوان بوده‌اند

هیچ دیدیت ای مسلمانان غلامی جسته‌ای		بانگ می‌زن ای منادی بر سر هر رسته‌ای
وقت نازش تیزگامی وقت صلح آهسته‌ای		یک غلامی ماه رویی مشک بویی فتنه‌ای
سروقدی چشم شوخی چابکی برجسته‌ای		کودکی لعلین قبایی خوش لقایی شکری
می‌نوازد خوش نوایی دلکشی بنشسته‌ای		بر کنار او ربابی در کف او زخمه‌ای
یا ز گلزار جمالش بهر بو گلدسته‌ای		هیچ کس دارد ز باغ حسن او یک میوه‌ای
هر طرف یعقوب وار از غمزه‌اش دلخسته‌ای		یوسفی کز قیمت او مفلس آمد شاه مصر
هر کی آرد یک نشان یا نکته‌ای سربسته‌ای		مژدگانی جان شیرین می‌دهم او را حلال

باده تنها نیست این آمیختی آمیختی		در شرابم چیز دیگر ریختی درریختی
بار دیگر فتنه را انگیختی انگیختی		بار دیگر توبه‌ها را سوختی درسوختی
آمدی در گردنم آویختی آویختی		چون بدیدم در سرم سودای تو سودای تو
تارهای صبر را بگسیختی بگسیختی		طره‌های مشک را دربافتی دربافتی
مشک بر شعر سیه می‌بیختی می‌بیختی		تو اگر منکر شدی گویم نشان گویم نشان
وی غم آخر از دلم بگریختی بگریختی		ای قدح رخسار من افروختی افروختی

گر نمی‌جستی جنون ما چرا می‌ریختی		ساقیا بر خاک ما چون جرعه‌ها می‌ریختی
نور رقص انگیز را بر ذره‌ها می‌ریختی		ساقیا آن لطف کو کان روز همچون آفتاب
خود بگوید جرعه‌ها کان بهر ما می‌ریختی		دست بر لب می‌نهی یعنی خمش من تن زدم
بایزیدی بردمید از هر کجا می‌ریختی		ریختی خون جنید و گفت اخ هل من مزید
جبرئیلی هست شد چون بر سما می‌ریختی		ز اولین جرعه که بر خاک آمد آدم روح یافت
از گزافه بر سزا و ناسزا می‌ریختی		می‌گزیدی صادقان را تا چو رحمت مست شد
آب سقا می‌خریدی بر سقا می‌ریختی		می‌بدادی جان به نان و نان تو را درخورد نی
در لباس آتشی نور و ضیا می‌ریختی		همچو موسی کآتشی بنمودیش وآن نور بود
جمع کردی آخر آن را که جدا می‌ریختی		روز جمعه کی بود روزی که در جمع توییم
خون آن بیگانه را بر آشنا می‌ریختی		درج بد بیگانه‌ای با آشنا در هر دمم
همچو گل در برگ ریزان از حیا می‌ریختی		ای دل آمد دلبری کاندر ملاقات خوشش
اشک‌ها چون مشک‌ها بهر لقا می‌ریختی		آمد آن ماهی که چون ابر گران در فرقتش
آب حیوانی کز آن بر انبیا می‌ریختی		دلبرا دل را ببر در آب حیوان غوطه ده
بر مس هستی ایشان کیمیا می‌ریختی		انبیا عامی بدندی گر نه از انعام خاص
کز برای ردشان آب دعا می‌ریختی		این دعا را با دعای ناکسان مقرون مکن
کز بقاشان می‌کشیدی در فنا می‌ریختی		کوشش ما را منه پهلوی کوشش‌های عام

عشق شمس الدین به عالم فاش و یک سانیستی		گر شراب عشق کار جان حیوانیستی
حلقه گوش روان و جان انسانیستی		گر نه در انوار غیرت غرق بودی عشق او
جام او بر خاک همچون ابر نیسانیستی		گر نبودی بزم شمس الدین برون از هر دو کون
قاف تا قاف از میش خود موج طوفانیستی		ابر نیسان خود چه باشد نزد بحر فضل او
گر نه در رشک خدا سیماش پنهانیستی		آفتاب و ماه را خود کی بدی زهره شعاع
یوسف مصری ابد پابند و زندانیستی		گر جمالش ماجرا کردی میان یوسفان
کز بهشت لطف او فردوس ریحانیستی		گر نه از لطفش بپرهیزیدمی من گفتمی
ساقیا گر نه می سرتیز دندانیستی		نفس سگ دندان برآوردی گزیدی پای جان
پس بسوز این عقل را گر بیت احزانیستی		جام همچون شمع را بر آتش می برفروز
کو ز مکر و عشوه‌ها گوییی که دستانیستی		درکش آن معشوقه بدمست را در بزم ما
بعد از آن مر عاشقان را وقت حیرانیستی		پس ز جام شمس تبریزی بده یک جرعه‌ای

ای تو شمع شب فروزی مرحبا شاد آمدی		ای نرفته از دل من اندرآ شاد آمدی
جان جان صوفیانی الصلا شاد آمدی		خانقاه روحیان را از تو حلو و حمزه‌ها
وز تو تخت و تاج ما و چتر ما شاد آمدی		شب چو چتر و مه چو سلطان می‌دود در زیر چتر
ای صحابه عشق را چون مصطفی شاد آمدی		بی گهان در پیش کردی روح‌های پاک را
می‌نگنجم زین طرب در هیچ جا شاد آمدی		ای که آن رحمت نمودی از پی چندین فراق
لیک در وهمم نیامد این وفا شاد آمدی		من گمان‌ها داشتم اندر وفای لطف تو
مطربا پیوند کن تو پرده‌ها شاد آمدی		پرده داری کن تو ای شب کان مه اندر خلوت است
بشنوی از شش جهت کای خوش لقا شاد آمدی		چون به نزد پرده دار شمس تبریزی رسی

لیک این سودا غریب آمد به عالم نادری		در جهان گر بازجویی نیست بی‌سودا سری
ز آنک صد پر دارد این و نیست آن‌ها را پری		جمله سوداها بر این فن عاقبت حسرت خورند
نی در او میوه بقایی نی در او شاخ تری		پیش باغش باغ عالم نقش گرمابه‌ست و بس
می‌برد شاخش تو را با خواجه قارون تا ثری		آن ز سحری تر نماید چون بگیری شاخ او
چون نه‌ای موسی مرو بر اژدهای قاهری		صورت او چون عصا و باطن او اژدها
گردن آن اژدها را گیرد او چون لمتری		کف موسی کو که تا گردد عصا آن اژدها
ز آنک او بس گرسنه‌ست و تو مر او را چون خوری		گر کشیده می‌شوی آن سو ز جذب اژدهاست
دفع هر ضدی به ضدی دفع ناری کوثری		جذب او چون آتشی آمد درافکن خود در آب
تا به هر دم دورتر باشی ز مرو و از هری		چون تو در بلخی روان شو سوی بغداد ای پدر
ای افندی هین مگو این را مری و آن را مری		تو مری باشی و چاکر اندر این حضرت به است
در گداز هر فسرده شمس باشد ماهری		ور فسردی در تکبر آفتابی را بجو
از زمین و آسمان و کوه و سنگ و گوهری		آفتاب حشر را ماند گدازد هر جماد
عقل جز وی ننگ مانده بر سر یخ چون خری		تا بداند اهل محشر کاین همه یخ بوده است
پوز بردارد به بالا خر که یا رب آخری		ای خر لرزان شده بر روی یخ در زیر بار
بال و پر یابد خر او برپرد چون جعفری		شمس تبریزی چو عقل جزو را یاری دهد

اندر آن یغما رفیق ترک یغما بودمی		گر من از اسرار عشقش نیک دانا بودمی
در میان حلقه‌های شور و غوغا بودمی		ور چو چشم خونی او بودمی من فتنه جوی
در سر و دل‌ها روان مانند سودا بودمی		گر ضمیر هر خسی ما را نخستی در جهان
جا نگردانیدمی هرگز به یک جا بودمی		گر نه هر روزی ز برجی سر فروکردی مهم
آب کردی مر مرا گر سنگ خارا بودمی		من نکردم جلدیی با عشق او کان آتشش
من نه عاشق بودمی من کارافزا بودمی		گر نکاهیدی وجودم هر دمی از درد عشق
کو مرا بر می‌کشد در قعر دریا بودمی		گر نه موج عشق شمس الدین تبریزی بدی

دانم این باری که الحق جان فزا آورده‌ای		آتشینا آب حیوان از کجا آورده‌ای
چون چنین خورشید از نور خدا آورده‌ای		مشرق و مغرب بدرد همچو ابر از یک دگر
چون بر ایشان شعله‌های کبریا آورده‌ای		خیره گان روی خود را از ره و منزل مپرس
چون چنین دریای جوشان از بقا آورده‌ای		احمقی باشد اگر جانی بمیرد بعد از این
چون قدر را مست گشته با قضا آورده‌ای		از قضا و از قدر مر عاشقان را خوف نیست
کاین جمال جان فزا از بهر ما آورده‌ای		می‌نگنجد جان ما در پوست از شادی تو
کز میان هر جفایی صد وفا آورده‌ای		شمس تبریزی جفا کردی و دانم این قدر

تا بسی درهای دولت بر فلک بگشوده‌ای		ای مهی کاندر نکویی از صفت افزوده‌ای
ای بسا وصف احد کاندر نظر بنموده‌ای		ای بسا کوه احد کز راه دل برکنده‌ای
تا دهان خاکیان را زان عسل آلوده‌ای		جان‌ها زنبوروار از عشق تو پران شده
وی گران جانی که سوی خویشتن بربوده‌ای		ای سبک عقلی که از خویشش گرانی داده‌ای
چون ز بی‌چشمان مقالات خطا بشنوده‌ای		شاد با گوش مقیم اندر مقالات الست
هر خسی را از ضرورت در جهان بستوده‌ای		در رخ پرزهر دونان کمترک خندیده‌ای
چرب و شیرین باش از خود ز آنک خوش پالوده‌ای		فارغی از چرب و شیرین در حلاوت‌های خود
ای دو صد چندانک دعوی کرده‌ای بنموده‌ای		ای همه دعویت معنی ای ز معنی بیشتر
روزگاری می‌بری و اندر غم بیهوده‌ای		ای که می‌جویی مثال شمس تبریزی تو هم

صاعقه است از برق او بر جان هر بیچاره‌ای		آه از آن رخسار برق انداز خوش عیاره‌ای
موج زد دریای گوهر از میان خاره‌ای		چون ز پیش رشته‌ای در لعل چون آتش بتافت
چون به پیش پرده آمد بهترک شد پاره‌ای		این دل صدپاره مر دربان جان را پاره داد
هشت دفتر درج بین در رقعه‌ای رخساره‌ای		هشت منظر شد بهشت و هر یکی چون دفتری
یا چو اشترمرغ گرد شعله آتشخواره‌ای		تا چه مرغ است این دلم چون اشتران زانو زده
خوش حریفی یافت او هم در دکان هم کاره‌ای		هم دکان شد این دلم با عشقت ای کان طرب
وز سعادت در فلک هر ساعتی استاره‌ای		ز آفتاب عشق تو ذرات جان‌ها شد چو ماه
چون مسیح از نور مریم روح در گهواره‌ای		نقش تو نادیده و یک یک حکایت می‌کند
هم مقیم عشق باشد هم ز عشق آواره‌ای		شمس تبریزی تناقض چیست در احوال دل

در شعاع شمع جانان دل گرفته خانه‌ای		پیش شمع نور جان دل هست چون پروانه‌ای
نزد جانان هوشیاری نزد خود دیوانه‌ای		سرفرازی شیرگیری مست عشقی فتنه‌ای
من بدین خویشی ندیدم در جهان بیگانه‌ای		خشم شکلی صلح جانی تلخ رویی شکری
پر او در پای پیچد درفتد مستانه‌ای		با هزاران عقل بینا چون ببیند روی شمع
گندم او آتشین و جان او پیمانه‌ای		خرمن آتش گرفته صحن صحراهای عشق
گر بگویم بی‌حجاب از حال دل افسانه‌ای		نور گیرد جمله عالم بر مثال کوه طور
محض روحی سروقدی کافری جانانه‌ای		شمع گویم یا نگاری دلبری جان پروری
لیک او دریای علمی حاکمی فرزانه‌ای		پیش تختش پیرمردی پای کوبان مست وار
کلبتین عشق نامانده در او دندانه‌ای		دامن دانش گرفته زیر دندان‌ها ولیک
او چو آیینه یکی رو من دوسر چون شانه‌ای		من ز نور پیر واله پیر در معشوق محو
من چو پروانه در او او را به من پروانه‌ای		پیر گشتم در جمال و فر آن پیر لطیف
در هنر اقلیم‌هایی لطف کن کاشانه‌ای		گفتم آخر ای به دانش اوستاد کائنات
بشنو از من پند جانی محکمی پیرانه‌ای		گفت گویم من تو را ای دوربین بسته چشم
غرقه بین تو در جمال گلرخی دردانه‌ای		دانش و دانا حکیم و حکمت و فرهنگ ما
ای مسلمانان ز رحمت یاریی یارانه‌ای		چون نگه کردم چه دیدم آفت جان و دلی
از حسودان غم مخور تو شرح ده مردانه‌ای		این همه پوشیده گفتی آخر این را برگشا
گشت این پس مانده اندر عشق او پیشانه‌ای		شمس حق و دین تبریزی خداوندی کز او

سوی جان عاشقان پرداختی پرداختی		بار دیگر ملتی برساختی برساختی
تا به هفتم آسمان برتاختی برتاختی		بار دیگر در جهان آتش زدی آتش زدی
گوی را در لامکان انداختی انداختی		پرده هفت آسمان بشکافتی بشکافتی
جان‌ها را یک به یک بشناختی بشناختی		سوی جانان برشدی دامن کشان دامن کشان
کوه را و سنگ را بگداختی بگداختی		درزدی در طور سینا آتشی نو آتشی
بر سر آن بحر جان می‌باختی می‌باختی		بود در بحر حقایق موج‌ها در موج‌ها
بهر کشتی بادبان افراختی افراختی		صبر کردی تا که دریا رام گشت و رام گشت

در دل هر خار غم گلزار جان افزاستی		هر دلی را گر سوی گلزار جانان خاستی
نقش بند جان آتش رنگ او با ماستی		گر نه جوشاجوش غیرت کف برون انداختی
این زمین خاک همچون آسمان درواستی		ور نبودی پرده دار برق سوزان ماه را
ذره ذره در طریقش باپر و باپاستی		در ره معشوق جان گر پا و پر کار آمدی
خود طناب خیمه‌های جمله بر دریاستی		دیده نامحرمان گردیده بودی عشق را
بر سر هر آب چشمی نقش آن میناستی		گر نه خون آمیز بودی آب چشم عاشقان
گرم رو بودی زمانه دی ز من فرداستی		روز و شب گر دیده بودی آتش عشق مرا
جای هر عاشق ورای گنبد خضراستی		خاک باشی خواهد آن معشوق ما ور نی از او
گر نه اندر پیش او فراش لا لالاستی		حسن شمس الدین تبریزی برافکندی نقاب

ز آنک مسی در صفت خلخال زرین نیستی		سر نهاده بر قدم‌های بت چین نیستی
چیز دیگر گشته‌ای تو رنگ پیشین نیستی		راست گو جانا که امروز از چه پهلو خاستی
سر چنین کرد او که یعنی محرم این نیستی		در رخ جان رنگ او دیدم بپرسیدم از او
سیم و زر داری ولیکن مرد زرین نیستی		دوش آمد خواجه‌ای بر در بگفتش عشق او

یادآوری جهان را ز آنک در سر داشتی		این چه چتر است این که بر ملک ابد برداشتی
ز آنک قصد مؤمن و ترسا و کافر داشتی		زلف کفر و روی ایمان را چرا درساختی
ز آنک تو در بحر جان دریا و گوهر داشتی		جان همی‌تابید از نور جلالت موج موج
بس که لرزیدند و افتادند و تو برداشتی		پیش حیرتگاه عشقت جمله شیران در طلب
هم تواش سلطان و شاهنشاه و سنجر داشتی		هم تو جان را گاه مسکین و اسیر انداختی
صد هزاران را میان آتشی تر داشتی		صد هزاران را میان آب دریا سوختی
ای بسی خورشید و ماه و چرخ و اختر داشتی		در یکی جسم طلسم آدمی اندر نهان
این شهید روح را هر لحظه خوشتر داشتی		در چنین جسم چو تابوتی میان خون و خاک
مر دهان شکر او را پر ز شکر داشتی		آفتابا پیش تو هر ذره‌ای کو شکر کرد
تازه و خوش بو چو ورد و مشک و عنبر داشتی		از نمک‌های حیاتت این وجود مرده را
ز آنک تو بالا و پست عشق پرزر داشتی		شمس تبریزی ز عشقت من همه زر می‌زنم

تا به پیش عاشقان بند و فسون برداشتی		ای ملامت گر تو عاشق را سبک پنداشتی
تخم را اندر زمین ریگ ما چون کاشتی		گه مثال و رمز گویی گه صریح و آشکار
فارغی چون تخم‌ها را تو عدم انگاشتی		ای زمین ریگ شرمت نیست از انبار تخم
کز نتیجه خویش شاخ سنبلی افراشتی		ای زمین تخم گیر آخر تویی هم اصل تخم
تو چرا طیره شدی و پند و جنگ آغاشتی		چونک هر جزوی به غیر اصل خود پیوند نیست
کی شود سرد آتشی از پند و جنگ و آشتی		ریش خندی می‌کند بر پند تاب عاشقی
در شعاع شمس دین زیرا که مرغ چاشتی		ماهتاب ار چه جهان گیرد تو در تبریز باش

ای تو جان جان جانم چون ز من پنهان شدی		ای تو جان صد گلستان از سمن پنهان شدی
چونک تن از توست زنده چون ز تن پنهان شدی		چون فلک از توست روشن پس تو را محجوب چیست
ای شه مردان چنین از مرد و زن پنهان شدی		از کمال غیرت حق وز جمال حسن خویش
تا چه سر است اینک تو اندر لگن پنهان شدی		ای تو شمع نه فلک کز نه فلک بگذشته‌ای
خیر باشد خیر باشد کز یمن پنهان شدی		ای سهیلی کآفتاب از روی تو بیخود شده‌ست
چونک سلطان خطایی وز ختن پنهان شدی		مشک تاتاری به هر دم می‌کند غمزی به خلق
ای مه بی‌خویشتن کز خویشتن پنهان شدی		گر ز ما پنهان شوی وز هر دو عالم چه عجب
تا ز بس پنهانی از پنهان شدن پنهان شدی		آن چنان پنهان شدی ای آشکار جان‌ها
ای تو آب زندگی چون از رسن پنهان شدی		شمس تبریزی به چاهی رفته‌ای چون یوسفی

دست بر در نه درآ در خانه خویش آمدی		ای که جان‌ها خاک پایت صورت اندیش آمدی
چون تو پس کردی جهان چونی چو واپیش آمدی		نیست بر هستی شکستی گرد چون انگیختی
تو ورای هر دو عالم نوش بی‌نیش آمدی		در دو عالم قاعده نیش است وآنگه ذوق نوش
هم قدیمی هم نوی بیگانه و خویش آمدی		خویش را ذوقی بود بیگانه را ذوق نوی
فقر را ای نور مطلق مرهم و ریش آمدی		بر دل و جان قلندر ریش و مرهم هر دو تو
تا تو شاهنشاه باقربان و باکیش آمدی		کیش هفتاد و دو ملت جمله قربان تواند
ماه را یک لقمه کردی کآفتابیش آمدی		ای که بر خوان فلک با ماه همکاسه شدی
داندی خورشید بی‌گز کز مهان بیش آمدی		عقل و حس مهتاب را کی گز تواند کرد لیک
کی تو را قربان کند چون لاغری میش آمدی		عشق شمس الدین تبریزی که عید اکبر است

جان به جانان کی رسانی دل به حضرت کی بری		تا بنستانی تو انصاف از جهود خیبری
تا نخندی اندر آتش همچو زر جعفری		جعفر طیاروار ار آب و از گل کی رهی
سر ندارد آنک بنهد پا در این ره سرسری		دل نبیند آنک باشد جسم و جان را او حجاب
سخت ارزان می‌فروشی لیک انبان می‌خری		تا دو چشمت بسته باشد اندر این بازارگاه

تا قمر را وانمایم کز قمر روشنتری		در دو چشم من نشین ای آن که از من منتری
ز آنک از صد باغ و گلشن خوشتر و گلشنتری		اندرآ در باغ تا ناموس گلشن بشکند
تا زبان اندرکشد سوسن که تو سوسنتری		تا که سرو از شرم قدت قد خود پنهان کند
وقت ناز از آهن پولاد تو آهنتری		وقت لطف ای شمع جان مانند مومی نرم و رام
نرم گردی چون زمین گر از فلک توسنتری		چون فلک سرکش مباش ای نازنین کز ناز او
کز هزاران حصن و جوشن روح را جوشنتری		زان برون انداخت جوشن حمزه وقت کارزار
کز برای روشنی تو خانه را روشنتری		زان سبب هر خلوتی سوراخ روزن را ببست

آتشی اندرزنی از سوی مه در مشتری		بی گهان شد هر رفتن سوی روزن ننگری
تا ز روی من به روزن‌های غیبی بنگری		منگر آخر سوی روزن سوی روی من نگر
تا ز لعل تو بیاموزید رویم زرگری		روی زرینم به هر سو شش جهت را لعل کرد
گاوکان بر بانگ زر مستان سحر سامری		شش جهت گوساله‌ای زرین و بانگش بانگ زر
چونک شیر و شیرگیر جام صرف احمری		شیرگیرا گاو و گوساله به بانگ زر سپار
دور شو گر مؤمنی و پیشم آ گر کافری		دشمن اسلام زلف کافرت ما را بگفت
گفت آری و برون آورد مهر دلبری		گفتمش این لاف‌ها از شمس تبریزیستت

کاین جهان خیره است در تو کز جهان دیگری		در میان جان نشین کامروز جان دیگری
خوش بخند ای گلستان کز گلستان دیگری		خوش خرام ای سرو جان کامروز جان دیگری
یوسفا در قحط عالم آب و نان دیگری		آب خلقان رفت جمله در هوای آب و نان
تو ز شاه شه نشان والله نشان دیگری		تو جهان زندگی و این جهان بندگی

وز برای امتحان بر نقد مردان آتشی		عاشقان را آتشی وآنگه چه پنهان آتشی
تخت سلطان در میان و گرد سلطان آتشی		داغ سلطان می‌نهند اندر دل مردان عشق
ما پریشان ذره وار اندر پریشان آتشی		آفتابش تافته در روزن هر عاشقی
بهر آتشخوارگانش بر سر خوان آتشی		الصلا ای عاشقان کاین عشق خوانی گسترید
هر طرف از اختران بر چرخ گردان آتشی		عکس این آتش بزد بر آینه گردون و شد

آخر ای ساقی ز غم ما را نشویی اندکی		آخر ای دلبر تو ما را می‌نجویی اندکی
گر نگویی بیشتر آخر بگویی اندکی		آخر ای مطرب نگویی قصه دلدار ما
این قدر گفتم که یارا تنگ خویی اندکی		گر بدی گفتند از من من نگفتم بد تو را
شکرستانی ولیکن ترش رویی اندکی		در جمال و حسن و خوبی در جهانت یار نیست
بوی خون دل بیابی گر ببویی اندکی		این غزل را بین که خون آلود از خون دل است

کرده مالامال خون پیمانه دیوانگی		ساقیا شد عقل‌ها هم خانه دیوانگی
تشنگان مرد و زن مردانه دیوانگی		صد هزاران خانه هستی به آتش درزده
در سر زنجیر زلفش شانه دیوانگی		ما دوسر چون شانه‌ایم ایرا همی‌زیبد به عشق
دم به دم در می‌رسد پروانه دیوانگی		در چنین شمعی نمی‌بینی که از سلطان عشق
تا شنیدند از خرد افسانه دیوانگی		پنبه در گوشند جان و دل ز افسانه دو کون
چون در او آتش بزد جانانه دیوانگی		کفش‌های آهنین جان پاره کرد اندر رهش
جز کلید او نبد دندانه دیوانگی		عقل آمد با کلید آتشین آن جا ولیک
تا شده یاران و ما دیوانه دیوانگی		چونک عقل از شمس تبریزی به حیرت درفتاد

چون قضای آسمانی توبه‌ها را بشکنی		چون تو آن روبند را از روی چون مه برکنی
بنگر آخر در میی کاندر سرم می‌افکنی		منگر اندر شور و بدمستی من ای نیک عهد
وآنگه اندر پوستشان تا سر همه در زر کنی		اول از دست فراقت عاشقان را تی کنی
از تو پرسیدن چه حاجت کز کدامین مسکنی		مه رخا سیمرغ جانی منزل تو کوه قاف
کرد صد اقرار بر خود بهر جهل و الکنی		چون کلام تو شنید از بخت نفس ناطقه
در حریر و در زر و در دیبه و در ادکنی		چون ز غیر شمس تبریزی بریدی ای بدن

چون به اصل اصل خویش آید چنین هر پاره‌ای		ای خوشا عیشی که باشد ای خوشا نظاره‌ای
هر طرف آید به چشمش دلبری عیاره‌ای		هر طرف آید به دستش بی‌صراحی باده‌ای
جان پذیرد سنگ خارا تا شود هشیاره‌ای		دلبری که سنگ خارا گر ز لعلش بو برد
لاجرم در عشق آن لب جان شده میخواره‌ای		باده دزدید از لبان دلبر من یک صفت
دیدمش هم درد خویش و دیدمش هم کاره‌ای		صبحدم بر راه دیری راهبم همراه شد
گشت جانم زان صراحی بیخودی خماره‌ای		یک صراحی پیشم آورد آن حریف نیک خو
از پی بیچارگان سوی وصالش چاره‌ای		در میان بیخودی تبریز شمس الدین نمود

آفتاب او نهشت اندر دو عالم سایه‌ای		آه کان سایه خدا گوهردلی پرمایه‌ای
وز جمال خود دهدشان نو به نو سرمایه‌ای		آفتاب و چرخ را چون ذره‌ها برهم زند
عشق سازی عقل سوزی طرفه‌ای خودرایه‌ای		عشق و عاشق را چه خوش خندان کنی رقصان کنی
ز آنک در دیده بدیده جان از آن سر پایه‌ای		چشم مرده وام کرده جان ز بهر عشق او
عقل پابرجا ز عشقش یاوه و هرجایه‌ای		قهر صد دندان ز لطفش پیر بی‌دندان شده
وز تواضع مر عدم را هست خوش همسایه‌ای		صد هزاران ساله از هست و عدم زان سوتری
بر نهان و آشکارش می‌نگر از قایه‌ای		کوه حلمی شمس تبریزی دو عالم تخت تو

در درون ظلمت سودا را داناییی		گشت جان از صدر شمس الدین یکی سوداییی
کز ورای آن نباشد وهم را گنجاییی		یک بلندی یافت بختم در هوای شمس دین
کز سر سودا نداند پستی از بالاییی		مایه سودا در این عشقم چنان بالا گرفت
بر سر آن موج چون خاشاک من هرجاییی		موج سودا و جنونی کز هوای او بخاست
با چنین شوری ندارد عقل کل تواناییی		عقل پابرجای من چون دید شور بحر او
گشت منسوخ از جنونم دانش و قراییی		مصحف دیوانگی دیدم بخواندم آیتی
عقل را خفته بگیرد دزددش یکتاییی		عشق یکتا دزد شب رو بود اندر سینه‌ها
بعد از آن غرقاب کی باشد تو را خودراییی		پیش از این سودا دل و جان عاقل رای خودند
هر طرف دیوانه جانی هر سوی شیداییی		رو تو در بیمارخانه عاشقی تا بنگری
بر سر بام دلم از هجر خون انداییی		دوش دیدم عشق را می‌کرد از خون سرشک
گر چه او پستی رود باشد بر آن بالاییی		هست مر سودای عاشق را دلا این خاصیت
گشت جان پایداری از چنان داراییی		گرد دارایی جان مظلم ناپایدار
هر نفس جان بخشیی هر دم مسیح آساییی		یک دمی مرده شو از جمله فضولی‌ها ببین
همچو مریم از دمی بینی تو عیسی زاییی		یک نفس در پرده عشقش چو جانت غسل کرد
گردد این رخسار سرخت زعفران سیماییی		چون بزادی همچو مریم آن مسیح بی‌پدر
تا بگیرد شعر و نظمت رونق و رعناییی		نام مخدومی شمس الدین همی‌گو هر دمی
دیده و دل را به عشقش هست خون پالاییی		خون ببین در نظم شعرم شعر منگر بهر آنک
تا نه خون آلود گردد جامه خون آلاییی		خون چو می‌جوشد منش از شعر رنگی می‌دهم
اینک اکنون در فراقش می‌کنم جان ساییی		من چو جانداری بدم در خدمت آن پادشاه
دل به غربت برگرفته عادت عنقاییی		در هوای سایه‌ای عنقای آن خورشید لطف
داد جان را از زمانه شیوه تنهاییی		چون به خوبی و ملاحت هست تنها در جهان
در طلب می‌داردم از بوی و از بویاییی		چون شوم نومید از آن آهو که مشکش دم به دم
آه از آن ترکانه چشم کافر یغماییی		آه از آن رخسار مریخی خون ریزش مرا
ناطقه در لشکرش یا طبلیی یا ناییی		عقل در دهلیز عشقش خاکروبی بی‌دلی
من نمی‌تانم که گویم نیستش بیناییی		او همه دیده‌ست اندر درد و اندر رنج من
دیدم او را پیچ پیچ و شورش و درواییی		من نظر کردم دمی در جان سودارنگ خویش
من نیم در عشق او امروزی و فرداییی		گفتم آخر چیست گفتا دست را از من بشو
شد به جان درباختن آن شهر حاتم طاییی		در هر آن شهری که نوشروان عشقش حاکم است
عقل را باشد از آن جان محو و ناپیداییی		و اندر آن جانی که گردان شد پیاله عشق او
هر نواحی یوسفی و هر طرف حوراییی		چون خیالش نیم شب در سینه آید می‌نگر
هر سر مویی تو را بوده‌ست شکرخاییی		در شکرریز لبش جان‌ها به هنگام وصال
کی جوانی یاد آرد جانت یا برناییی		چون میی در عشق او تا کهنه‌تر تو مستتر
بحر سودا را بجوش و کن جنون افزاییی		سلسله این عشق درجنبان و شورم بیش کن
قطره‌ای گشته‌ست و ننماید همی‌دریاییی		این عجب بحری که بهر نازکی خاک تو
می‌کند آن زلف عنبر مشک و عنبرساییی		بهر ضعف این دماغ زخمگاه عشق خویش
از گدایی حسن او دارند هر زیباییی		چهره‌های یوسفان و فتنه انگیزان دهر
ور بود عیسی بگیرم ملت ترساییی		گر شود موسی بیاموزم جهودی را تمام
ور به دنیا رو بیارد من شوم دنیاییی		گر به جانش میل باشد جان شوم همچون هوا
گرده گرم از تنورت بخشدش پهناییی		جان من چون سفره خود را درکشد از سحر او
ز اعتماد عفو تو دارند بدفرماییی		نفس و شیطان در غرور باغ لطفت می‌چرند
گر تو از رخسار یک دم پرده‌ها بگشاییی		نفس را نفسی نماند دیو را دیوی شود
گر ز تبریزم کنی خاک کفش بخشاییی		ای صبا جانم تو را چاکر شدی بر چشم و سر

و آنک نفی محض باشد گر چه اثباتی کنی		گر چه در مستی خسی را تو مراعاتی کنی
گر نفاقی پیشش آری یا که طاماتی کنی		آنک او رد دل است از بددرونی‌های خویش
مدح سر زشت او یا ترک زلاتی کنی		ور تو خود را از بد او کور و کر سازی دمی
بر سر آید تا تو بگریزی و هیهاتی کنی		آن تکلف چند باشد آخر آن زشتی او
جز که در رنجش قضاگو دفع حاجاتی کنی		او به صحبت‌ها نشاید دور دارش ای حکیم
جز برای حاجتش با حق مناجاتی کنی		مر مناجات تو را با او نباشد همدم او
پس ملازم گردد او وز غصه ویلاتی کنی		آن مراعات تو او را در غلط‌ها افکند
تا گریزی از وثاق و یا که حیلاتی کنی		آن طرب بگذشت او در پیش چون قولنج ماند
هست همچون جنت و چون حور کش هاتی کنی		آن کسی را باش کو در گاه رنج و خرمی
شاید او را گر پرستی یا که چون لاتی کنی		از هواخواهان آن مخدوم شمس الدین بود
تا شوی مست از جمال و ذوق و حالاتی کنی		ور نه بگریز از دگر کس تا به تبریز صفا

زهره آمد ز آسمان و می‌زند سرخوانیی		ساخت بغراقان به رسم عید بغراقانیی
می‌کند عجل سمین را از کرم بریانیی		جبرئیل آمد به مهمان بار دیگر تا خلیل
هین ز سرها کاسه زیبا در چنین مهمانیی		روز مهمانی است امروز الصلا جان‌های پاک
بوی خوش می‌آیدم از قلیه و بورانیی		بانگ جوشاجوش آمد بامدادان مر مرا
مطبخی پرنور دیدم مطبخی نورانیی		می‌کشید آن بو مرا تا جانب مطبخ شدم
گفت رو کاین نیست ای جان بهره انسانیی		گفتمش زان کفچه‌ای تا نفس من ساکن شود
در سر و عقلم درآمد مستی و ویرانیی		چون منش الحاح کردم کفچه را زد بر سرم

وی ز لشکرهای عشقت هر طرف ویرانیی		ای بداده دیده‌های خلق را حیرانیی
عالم دل را کند اندر صفا نورانیی		ای مبارک چاشتگاهی کآفتاب روی تو
ای سراسر بندگی عشق تو سلطانیی		دم به دم خط می‌دهد جان‌ها که ما بنده توایم
وز چه باشد هر زمانیشان چنین رقصانیی		تا چه می‌بینند جان‌ها هر دمی در روی تو
وز چه هر روزی بودشان بر درت دربانیی		از چه هر شب پاسبان بام عشق تو شوند
آب حیوان است این یا آتشی روحانیی		این چه جام است این که گردان کرده‌ای بر جان‌ها
این چه دادی درد را تا می‌کند درمانیی		این چه سر گفتی تو با دل‌ها که خصم جان شدند
تا ز لوح غیب دادش هر دمی خط خوانیی		روستایی را چه آموزید نور عشق تو
تا بقایی دیده آید در جهان فانیی		شمس تبریزی فروکن سر از این قصر بلند

با همه خویشان گرفته شیوه بیگانگی		از هوای شمس دین بنگر تو این دیوانگی
از هوای خانه او صد هزاران خانگی		وحش صحرا گشته و رسوای بازاری شده
عقل و شرم و فهم و تقوا دانش و فرزانگی		صاعقه هجرش زده برسوخته یک بارگی
گفت بنویسید توقیعش پی پروانگی		من ز شمع عشق او نان پاره‌ای می‌خواستم
ای هزاران صف دریده عشقت از مردانگی		ای گشاده قلعه‌های جان به چشم آتشین
تا چه باشد عاشق بیچاره‌ای یک دانگی		ای خداوند شمس دین صد گنج خاک است پیش تو
من نیم در عشق پابرجای تو یک بانگی		صد غریو و بانگ اندر سقف گردون افکنیم
شانه عقلم ز فرقش یاوه کرده شانگی		عقل را گفتم میان جان و جانان فرق کن

و آن طرف کاین باده بودت از کجا ره برده‌ای		ای دهان آلوده جانی از کجا می خورده‌ای
با کدامین پای راه بی‌رهی بسپرده‌ای		با کدامین چشم تو از ظلمتی بگذشته‌ای
از جمال دلربایی آینه بسترده‌ای		با کدامین دست بردی حادثات دهر را
نی هزاران بار تو در زندگی خود مرده‌ای		نی هزاران بار خون خویشتن را ریختی
درگدازیدی چو مس و همچو مس بفسرده‌ای		نی هزاران بار اندر کوره‌های امتحان
نی تو بر پشت فلک پاهای خود افشرده‌ای		نی تو بر دریای آتش بال و پر را سوختی
از ورای این همه تو چونک اهل پرده‌ای		چون از این ره هیچ گردی نیست بر نعلین تو
کز درون بحر دانش صافیی نی درده‌ای		چشم بگشا سوی ما آخر جوابی بازگو
صدر شمس الدین تبریزی تو ره گم کرده‌ای		گفت جانم کز عنایت‌های مخدوم زمان
از ورای این نشان‌ها که به گفت آورده‌ای		گر یکی غمزه رساند مر تو را ای سنگ دل
گوهری گردی از آن جنسی که تو نشمرده‌ای		بی علاج و حیله‌ها گر سنگ باشی در زمان

و مماتی فی حیاتی و حیاتی فی مماتی		اقتلونی یا ثقاتی ان فی قتلی حیاتی
هله بشکن قفس ای جان چو طلبکار نجاتی		اقتلونی ذاب جسمی قدح القهوه قسمی
ز شکست از چه تو تلخی چو همه قند و نباتی		ز سفر بدر شوی تو چو یقین ماه نوی تو
برسان قوت حیاتم که تو یاقوت زکاتی		چو تویی یار مرا تو به از این دار مرا تو
که نشد سیر دو چشمم به تره و نان براتی		چو بسی قحط کشیدم بنما دعوت عیدم
مگرت نیست خبر تو که چه زیباحرکاتی		حرکت کن حرکت‌هاست کلید در روزی
که نگنجد به صفت در که چه محمودصفاتی		به چنین رخ که تو داری چه کشی ناز سپیده
که خماری است جهان را ز می و بزم نباتی		بنه‌ای ساقی اسعد تو یکی بزم مخلد
که به لطف و به گوارش تو به از آب فراتی		به حق بحر کف تو گهر باشرف تو
که چو تحریمه اول سر ارکان صلاتی		مثل ساغر آخر تو خرابی عقولی
بدهد صدقه نپرسد که تو اهل صدقاتی		کرمت مست برآید کف چون بحر گشاید
برهان منتظران را ز تمنای سباتی		به کرم فاتح عقدی به عطا نقده نقدی
به عدو گوید لطفت که بنینی و بناتی		نه در ابروی تو چینی نه در آن خوی تو کینی
ز ره سینه خرامان کنساء خفرات		رسی از ساغر مردان به خیالات مصور
تو بگو باقی این را انا فی سکر سقاتی		و جوار ساقیات و سواق جاریات

خنک آن دم که برآید ز خزان باد بهاری		خنک آن دم که به رحمت سر عشاق بخاری
که تو آشفته مایی سر اغیار نداری		خنک آن دم که بگویی که بیا عاشق مسکین
تو بگویی که چه خواهی ز من ای مست نزاری		خنک آن دم که درآویزد در دامن لطفت
که کند بر کف ساقی قدح باده سواری		خنک آن دم که صلا دردهد آن ساقی مجلس
برهد این تن طامع ز غم مایده خواری		شود اجزای تن ما خوش از آن باده باقی
بستاند گرو از ما بکش و خوب عذاری		خنک آن دم که ز مستان طلبد دوست عوارض
دل بیچاره بگیرد به هوس حلقه شماری		خنک آن دم که ز مستی سر زلف تو بشورد
تو بگویی که بروید پی تو آنچ بکاری		خنک آن دم که بگوید به تو دل کشت ندارم
خنک آن دم که سلامی کند آن نور بهاری		خنک آن دم که شب هجر بگوید که شبت خوش
تو از آن ابر به صحرا گهر لطف بباری		خنک آن دم که برآید به هوا ابر عنایت
به تمام آب حیات و نکند هیچ غباری		خورد این خاک که تشنه‌تر از آن ریگ سیاه است
ظهر السکر علینا لحبیب متوار		دخل العشق علینا بکأوس و عقار
خمشش باید کردن چو در اینش نگذاری		سخنی موج همی‌زد که گهرها بفشاند

چو نه میری نه وزیری بن سبلت به چه مالی		بمشو همره مرغان که چنین بی‌پر و بالی
بشناسند همه کس که تو طبلی و دوالی		چو هیاهوی برآری و نبینند سپاهی
بستان خنجر و جوشن که سپهدار جلالی		چو خلیفه پسری تو بنه آن طبل ز گردن
بفروش از رز خویشت همه انگور حلالی		به خدا صاحب باغی تو ز هر باغ چه دزدی
بستان نور چو سائل که تو امروز هلالی		تو نه آن بدر کمالی که دهی نور و نگیری
که همه اختر و ماهند و تو خورشیدمثالی		هله ای عشق برافشان گهر خویش بر اختر
که شراب است و کباب است و یکی گوشه‌ای خالی		بده آن دست به دستم مکشان دست که مستم
بنگر مجلس عالی که تویی مجلس عالی		بدوان مست و خرامان به سوی مجلس سلطان
عسسی دان غم خود را به در شحنه و والی		نه صداعی نه خماری نه غمت ماند نه زاری
همه در روی درافتند که بس خوب خصالی		عسس و شحنه چه گویند حریفان ملک را

چه تفکر کند از مکر و ز دستان که ندانی		که شکیبد ز تو ای جان که جگرگوشه جانی
نه ز شیری نه ز خونی نه از اینی نه از آنی		نه درونی نه برونی که از این هر دو فزونی
تو همه دام و فنش را به یکی فن بدرانی		برود فکرت جادو نهدت دام به هر سو
چه حبوب است زمین در که ز چرخ است نهانی		چه بود باطن کبکی که دل باز نداند
چه کند بره مسکین چو کند شیر شبانی		کلهش بنهی وآنگه فکنی باز به سیلی
که مرا تاج تویی و جز تو جمله گرانی		کله و تاج سرم را پی سیلی تو باید
ز تو چون جان بجهاند که تو صد جان جهانی		به کجا اسب دواند به کجا رخت کشاند
به کی مانند کنندت که به مخلوق نمانی		به چه نقصان نگرندت به چه عیبی شکنندت
مکشش زود زمان ده که تو قسام زمانی		به ملاقات نشان ده ز خیالات امان ده
همه از پای فتاده تو خوش و دست زنانی		هله ای جان گشاده قدم صدق نهاده
نه گمانی نه خیالی همه عینی و عیانی		شه و شاهین جلالی که چنین باپر و بالی
به یکی تیر بدوزش که بسی سخته کمانی		چه بود طبع و رموزش به یکی شعله بسوزش
برهان خویش از این ده که تو زان شهر کلانی		هله بر قوس بنه زه ز کمینگاه برون جه
بود اظهار زبانه به از اظهار زبانی		چو همه خانه دل را بگرفت آتش بالا

و اگر نیز بیایی بروی زود نپایی		مکن ای دوست نشاید که بخوانند و نیایی
پی موسی تو طورم شدی از طور کجایی		هله ای دیده و نورم گه آن شد که بشورم
تو اگر نیز به قاصد به غضب دست بخایی		اگرم خصم بخندد و گرم شحنه ببندد
بکنم شور و بگردم به خدا و به خدایی		به تو سوگند بخوردم که از این شیوه نگردم
بکن ای دوست طبیبی که به هر درد دوایی		بکن ای دوست چراغی که به از اختر و چرخی
بزند عکس تو بر وی کند آن جغد همایی		دل ویران من اندر غلط ار جغد درآید
ره عشق تو ببندند به استیزه نمایی		هله یک قوم بگریند و یکی قوم بخندند
و اگر شیر و پلنگی تو هم از حلقه مایی		اگر از خشم بجنگی وگر از خصم بلنگی
نبود عشق فسانه که سمایی است سمایی		به بد و نیک زمانه نجهد عشق ز خانه
چو مرا ارض سما شد چه کنم طال بقایی		چو مرا درد دوا شد چو مرا جور وفا شد
بر عام و بر عارف چو گلستان رضایی		سحرالعین چه باشد که جهان خشک نماید
نفسی ترک دغا کن چه بود مکر و دغایی		هله این ناز رها کن نفسی روی به ما کن
بکند هر دو جهان را خضر وقت سقایی		هله خاموش که تا او لب شیرین بگشاید

صنما چون همه جانی دل هشیار فریبی		صنما چونک فریبی همه عیار فریبی
بت و بتخانه بسوزی دل و دلدار فریبی		سحری چون قمر آیی به خرابات درآیی
تو بدان نرگس خفته همه بیدار فریبی		دل آشفته نگیری خرد خفته نگیری
رمه و گرگ و شبان را تو به یک بار فریبی		ز غمت سنگ گدازد رمه با گرگ بسازد
که تو جبار جهانی همه بیمار فریبی		چه کنم جان و بدن را چه کنم قوت تن را
همه کوران سیه را تو به انوار فریبی		قمر زنگی شب را تو کنی رومی مه رو
همه را چشم گشایی و به دیدار فریبی		همه را گوش بگیری شنوایی برسانی
تو همه لطف و عطایی تو به ایثار فریبی		تو نه آنی که فریبی ز کسی صرفه بجویی
که کمین خار فنا را سوی گلزار فریبی		تو صلاح دل و دینی تو در این لطف چنینی

اگر او همرهمستی همه را راه زدستی		اگر او ماه منستی شب من روز شدستی
ز کجا عقل بجستی ز کجا نیک و بدستی		وگر او چهره مستی به سر دست بخستی
به خدا کوه احد هم خوش و مست احدستی		وگر او در صمدیت بنمودی احدیت
ز کجا میوه تازه به درون سبدستی		و اگر باغ نه مستی که در او میوه برستی
اگر این گفت نبودی نه مدد بر مددستی		سبد گفت رها کن سوی آن باغ نهان شو

چو ز شهر تو برفتم به وداعیم ندیدی		چو به شهر تو رسیدم تو ز من گوشه گزیدی
همه آسایش جانی همه آرایش عیدی		تو اگر لطف گزینی و اگر بر سر کینی
همه خورشید عیانی که ز هر ذره پدیدی		سبب غیرت توست آنک نهانی و اگر نی
و اگر پرده دری تو همه را پرده دریدی		تو اگر گوشه بگیری تو جگرگوشه و میری
همه را هوش ربودی همه را گوش کشیدی		دل کفر از تو مشوش سر ایمان به میت خوش
تو هم این را و هم آن را ز کف مرگ خریدی		همه گل‌ها گرو دی همه سرها گرو می
همه بر توست توکل که عمادی و عمیدی		چو وفا نبود در گل چو رهی نیست سوی کل
تو دو صد یوسف جان را ز دل و عقل بریدی		اگر از چهره یوسف نفری کف ببریدند
که گریزد به دو فرسنگ وی از بوی پلیدی		ز پلیدی و ز خونی تو کنی صورت شخصی
برهد او ز نجاست چو در او روح دمیدی		کنیش طعمه خاکی که شود سبزه پاکی
به چراگاه ستوران چو یکی چند چریدی		هله ای دل به سما رو به چراگاه خدا رو
که ز نومیدی اول تو بدین سوی رسیدی		تو همه طمع بر آن نه که در او نیست امیدت
که همو ساخت در قفل و همو کرد کلیدی		تو خمش کن که خداوند سخن بخش بگوید

تو یکی شهر بزرگی نه یکی بلکه هزاری		تو ز هر ذره وجودت بشنو ناله و زاری
همه روزی بخروشند که بیا تا تو چه داری		همه اجزات خموشند ز تو اسرار نیوشند
ز سر جهل مکن رد سر انکار چه خاری		تویی دریای مخلد که در او ماهی بی‌حد
همه غایب همه حاضر همه صیاد و شکاری		همه خاموش به ظاهر همه قلاش و مقامر
همه چون یوسف چاهی ز تو اندر چه تاری		همه ماهند نه ماهی همه کیخسرو و شاهی
همه خاموش چو مریم همه در بانگ چو قاری		همه ذرات چو ذاالنون همه رقاص چو گردون
که همه گفت و شنودت نه ز مهر است و ز یاری		همه اجزای وجودت به تو گویند چه بودت
ز درون باغ بخندد چو رسد جان بهاری		مثل نفس خزان است که در او باغ نهان است
تو چو پروانه چه سوزی که ز نوری نه ز ناری		تو بر این شمع چه گردی چو از آن شهد بخوردی

تو کبیری تو کبیری تو کبیر ابن کبیری		تو فقیری تو فقیری تو فقیر ابن فقیری
تو خبیری تو خبیری تو خبیر ابن خبیری		تو اصولی تو اصولی تو اصول ابن اصولی
تو جهانی دو جهان را به یکی کاه نگیری		تو لطیفی تو لطیفی تو لطیف ابن لطیفی
نه ز خاکی نه ز آبی نه از این چرخ اثیری		هله ای روح مصور هله ای بخت مکرر
نشوی غره به چیزی نه ز کس عذر پذیری		تو از آن شهر نهانی که بدان شهر کشانی
همگی شکر و نجاتی نه خماری نه خمیری		همگی آب حیاتی همگی قند و نباتی
نکند بر تو زیان کس که شکوری و شکیری		به یکی کرم منکس بدهی دیبه و اطلس
به پر عشق تو پران برهیده ز زحیری		به عدم درنگریدم عدد ذره بدیدم
اگرت بیند منکر برهد او ز نکیری		اگرت بیند آتش همگی آب شود خوش

نفسی در دل تنگی نفسی بر سر بامی		ز کجایی ز کجایی هله ای مجلس سامی
ستن چرخ و زمینی هوس خاصی و عامی		هله ای جان و جهانم مدد نور نهانم
عجب از ارمن و رومی عجب از خطه شامی		عجب از خلوتیانی عجب از مجلس جانی
که مه و مهر به پیشش کند از عشق غلامی		عجب آن چیست مشعشع رخت از نور مبرقع
به سوی باغ چه آید مگر از غفلت و خامی		به گلستان جمالت چو رسد دیده عاشق
نظر الحق تعالی لک فی البهجه حامی		سیدی انت من این صاد حسناک ندامی
سطع العشق لدینا طرد العشق منامی		قمر سار الینا حبه فرض علینا
وجد القلب مناه و کلوا منه کرامی		شجر طاب جناه شجر الخلد فداه
خرد هر دو جهان را بربایی به تمامی		سر خنبی که ببستی به کرم بازگشایی
که از او یابد اباها همگی ذوق طعامی		بشنیدیم که دیکی ز پی خلق بپختی
به دو صد دام درآید چو تواش دانه دامی		ز عدم هر چه برآید چو مصفا نظر آید
چو چنین باشد زندان تو چرا در غم وامی		ز رخ یوسف خوبان همه زندان چو گلستان
بنپرسد که چه نامی و کیی وز چه مقامی		هله خاموش مپرسش که کسی قرص قمر را

ز تو پرماه شود چرخ چو بر چرخ برآیی		مه ما نیست منور تو مگر چرخ درآیی
و اگر نیز بشاید ز تو یابند سزایی		کی بود چرخ و ثریا که بشاید قدمت را
نه عدم بود من و ما که بدادی من و مایی		همه بی‌خدمت و رشوت رسد از لطف تو خلعت
و اگر نه به چه بازو کشد او قوس خدایی		ز من و ماست که جانی بگشاده‌ست دکانی
نه مسیحی که به افسون به دمی چشم گشایی		غلطی جان غلطی جان همه خود را بمرنجان
کی بود نیم چراغی که کند نورفزایی		به سحرگاه و مشارق که شود تیره رخ مه
که چراغ خلق است این بر آن شمع سمایی		چه کشیمش چه کشیمش تو بیا تا که کشیمش
چه کشانی چه کشانی به مطارات همایی		مشکی را مشکی را مشکی پرهوسی را
ز چه رفتی ز چه مردی تو چنین سست چرایی		چو رخ روز ببیند ز بن گوش بمیرد
عم و خال تو کجا شد و تو ادبار کجایی		زر و مال تو کجا شد پر و بال تو کجا شد
که منت بازفرستم ز پس مرگ و جدایی		هله بازآ هله بازآ به سوی نعمت و ناز آ
هله بازت بخریدم که نه درخورد جفایی		پر و بال تو بریدم غم و آه تو شنیدم
که نگویند چو رفتی به عدم بازنیایی		ز پس مرگ برون پر خبر رحمت من بر
فتدلی و تجلی بعث العشق دوایی		کتب الله تعالی کرم الله توالی
خمش و آب فرورو سمک بحر وفایی		فعلاتن فعلاتن فعلاتن فعلاتن

که تو خورشیدشمایل به سر بام برآیی		مثل ذره روزن همگان گشته هوایی
همه دستک زن و گویان که تو در خانه مایی		همه ذرات پریشان ز تو کالیوه و شادان
غلط انداز بگفته که خدایا تو کجایی		همه در نور نهفته همه در لطف تو خفته
همه شه زاده دولت شده در لبس گدایی		همه همخوابه رحمت همه پرورده نعمت
طلبیدم نشنیدم که چه بد نام جدایی		چو من این وصل بدیدم همه آفاق دویدم
چه رقیبی چه نقیبی همه مکر است و دغایی		مگر این نام نقیبی بود از رشک رقیبی
مده از جهل گوایی هله تا ژاژ نخایی		بجز از روح بقایی به جز از خوب لقایی

همه دردی کش و شادان که تو در خانه مایی		همه چون ذره روزن ز غمت گشته هوایی
همه دستک زن و گویان که تو خورشیدلقایی		همه ذرات پریشان همه کالیوه و شادان
همه در وصل بگفته که خدایا تو کجایی		همه در بخت شکفته همه با لطف تو خفته
همه شه زاده دولت شده در دلق گدایی		همه همخوابه رحمت همه پرورده نعمت
طلبیدم نشنیدم که چه بد نام جدایی		چو من این وصل بدیدم همه آفاق دویدم
که ورای دل عاشق همه فعل است و دغایی		بجز از باطن عاشق بود آن باطل عاشق
مده از جهل گوایی هله تا ژاژ نخایی		تو بر آن وصل خدایی تو بر آن روح بقایی

نه در او رنج خماری نه در او خوف جدایی		بده ای دوست شرابی که خدایی است خدایی
ز زمین نیست نباتش که سمایی است سمایی		چو دهان نیست مکانش همه اجزاش دهانش
نبود مرده که کرکس کندش مرده ربایی		ببرد بو خبر آن کس که بود جان مقدس
چو شود موسی عمران ارنی گو به سقایی		به دل طور درآید ز حجر نور برآید
که به هر جات بگیرد تو ندانی که کجایی		می لعل رمضانی ز قدح‌های نهانی
تو مپندار کز آن می نکند روح فزایی		رمضان خسته خود را و دهان بسته خود را

جگر حسود خون شد تو مگر جگر نداری		خبری است نورسیده تو مگر خبر نداری
دل و چشم وام بستان ز کسی اگر نداری		قمری است رونموده پر نور برگشوده
بسپار جان به تیرش چه کنی سپر نداری		عجب از کمان پنهان شب و روز تیر پران
چه غم است اگر چو قارون به جوال زر نداری		مس هستیت چو موسی نه ز کیمیاش زر شد
چه غم است اگر ز بیرون مدد شکر نداری		به درون توست مصری که تویی شکرستانش
تو چو یوسفی ولیکن به درون نظر نداری		شده ای غلام صورت به مثال بت پرستان
بت خویش هم تو باشی به کسی گذر نداری		به خدا جمال خود را چو در آینه ببینی
ز چه روش ماه گویی تو مگر بصر نداری		خردانه ظالمی تو که ورا چو ماه گویی
همه شش ز چیست روشن اگر آن شرر نداری		سر توست چون چراغی بگرفته شش فتیله
ز خری به حج نرفتی نه از آنک خر نداری		تن توست همچو اشتر که برد به کعبه دل
مگریز ای فضولی که ز حق عبر نداری		تو به کعبه گر نرفتی بکشاندت سعادت

چه خوش است این صبوری چه کنم نمی‌گذاری		تو نفس نفس بر این دل هوسی دگر گماری
تو چه دانی ای دل آخر تو بر این چه دست داری		سر این خدای داند که مرا چه می‌دواند
تو کجا گریزی آخر که چنین زبون شکاری		به شکارگاه بنگر که زبون شدند شیران
غلطی غلط از آنی که میان این غباری		تو از او نمی‌گریزی تو بدو همی‌گریزی
بنگر تو لحظه لحظه که شکار بی‌قراری		ز شه ار خبر نداری که همی‌کند شکارت
اگر او محیط نبود ز کجاست ترسگاری		چو به ترس هر کسی را طرفی همی‌دواند
همه را مخوف دیدی جز از این همه‌ست باری		ز کسی است ترس لابد که ز خود کسی نترسد
به از این نباشد ای جان که تو دل بدو سپاری		به هلاک می‌دواند به خلاص می‌دواند
دل خود بدو سپردم هم از او طلب تو یاری		بنمایمت سپردن دل اگر دلم بخواهد

که ببرد رخت ما را همه دزد شب نهانی		هله پاسبان منزل تو چگونه پاسبانی
که ز خوابناکی تو همه سود شد زیانی		بزن آب سرد بر رو بجه و بکن علالا
به دمی چراغشان را ز چه رو نمی‌نشانی		که چراغ دزد باشد شب و خواب پاسبانان
ز زمینیان چه ترسی که سوار آسمانی		بگذار کاهلی را چو ستاره شب روی کن
چه برد ز شیر شرزه سگ و گاو کاهدانی		دو سه عوعو سگانه نزند ره سواران
که به بیشه حقایق بدرد صف عیانی		سگ خشم و گاو شهوت چه زنند پیش شیری
به میان موج طوفان چپ و راست می‌دوانی		نه دو قطره آب بودی که سفینه‌ای و نوحی
به فلک رسد کلاهت که سر همه سرانی		چو خدا بود پناهت چه خطر بود ز راهت
سفر درشت گردد چو بهشت جاودانی		چه نکو طریق باشد که خدا رفیق باشد
که بس است مهر و مه را رخ خویش ارمغانی		تو مگو که ارمغانی چه برم پی نشانی
همه کار برگزارد به سکون و مهربانی		تو اگر روی وگر نی بدود سعادت تو
که ندارد از تو چاره و گرش ز در برانی		چو غلام توست دولت کندت هزار خدمت
تو بگیر سنگ در کف که شود عقیق کانی		تو بخسپ خوش که بختت ز برای تو نخسپد
که خدا تو را نگوید که خموش لن ترانی		به فلک برآ چو عیسی ارنی بگو چو موسی
دل خنب برشکافد چو بجوشد این معانی		خمش ای دل و چه چاره سر خم اگر بگیری
اگر آن سوی حقایق سیران او بدانی		دو هزار بار هر دم تو بخوانی این غزل را

منم و خیال یاری غم و نوحه و فغانی		چو نماز شام هر کس بنهد چراغ و خوانی
در مسجدم بسوزد چو بدو رسد اذانی		چو وضو ز اشک سازم بود آتشین نمازم
ز قضا رسد هماره به من و تو امتحانی		رخ قبله‌ام کجا شد که نماز من قضا شد
که نداند او زمانی نشناسد او مکانی		عجبا نماز مستان تو بگو درست هست آن
عجبا چه سوره خواندم چو نداشتم زبانی		عجبا دو رکعت است این عجبا که هشتمین است
دل و دست چون تو بردی بده ای خدا امانی		در حق چگونه کوبم که نه دست ماند و نه دل
که تمام شد رکوعی که امام شد فلانی		به خدا خبر ندارم چو نماز می‌گزارم
که بکاهم و فزایم ز حراک سایه بانی		پس از این چو سایه باشم پس و پیش هر امامی
مطلب ز سایه قصدی مطلب ز سایه جانی		به رکوع سایه منگر به قیام سایه منگر
که همی‌زند دو دستک که کجاست سایه دانی		ز حساب رست سایه که به جان غیر جنبد
چو نشیند او نشستم به کرانه دکانی		چو شه است سایه بانم چو روان شود روانم
چه کند دهان سایه تبعیت دهانی		چو مرا نماند مایه منم و حدیث سایه
ز سبو همان تلابد که در او کنند یا نی		نکنی خمش برادر چو پری ز آب و آذر

صنما به حق لطفت که میان ما درآیی		صنما چنان لطیفی که به جان ما درآیی
چه شود اگر زمانی به جهان ما درآیی		تو جهان پاک داری نه وطن به خاک داری
بفروزد این نهانم چو نهان ما درآیی		تو لطیف و بی‌نشانی ز نهان‌ها نهانی
تو به لب چه شهد بخشی چو زبان ما درآیی		چو تو راست ای سلیمان همگی زبان مرغان
بپرم چو تیر اگر تو به کمان ما درآیی		به جهان ملک تویی بس نکشد کمان تو کس
همه مس ما شود زر چو به کان ما درآیی		بخرام شمس تبریز که تو کیمیای حقی

سوی یار ما گذر کن بنگر نگار باری		سوی باغ ما سفر کن بنگر بهار باری
به شکارگاه غیب آ بنگر شکار باری		نرسی به باز پران پی سایه‌اش همی‌دو
بستان ز اوج موجش در شاهوار باری		به نظاره و تماشا به سواحل آ و دریا
چو برهنه گشت باید به چنین قمار باری		چو شکار گشت باید به کمند شاه اولی
بنگر ترنج و ریحان گل و سبزه زار باری		بکشان تو لنگ لنگان ز بدن به عالم جان
به سماع زهره ما بزنید تار باری		هله چنگیان بالا ز برای سیم و کالا
ره بوسه گر نباشد برسد کنار باری		به میان این ظریفان به سماع این حریفان
پی این قرار برگو دل بی‌قرار باری		به چنین شراب ارزد ز خمار خسته بودن
هله ای قدح به پیش آ بستان عقار باری		ز سبو فغان برآمد که ز تف می‌شکستم
به چنین حیات جان‌ها دل و جان سپار باری		پی خسروان شیرین هنر است شور کردن
دل من رمید کلی ز دکان و کار باری		به دکان عشق روزی ز قضا گذار کردم
دل و جان به باد دادم تو نگاه دار باری		من از آن درج گذشتم که مرا تو چاره سازی
هله مطرب معانی غزلی بیار باری		هله بس کنم که شرحش شه خوش بیان بگوید

که ندا کند شرابش که کجاست تلخکامی		به مبارکی و شادی بستان ز عشق جامی
چه بود به پیش او جان دغلی کمین غلامی		چه بود حیات بی‌او هوسی و چارمیخی
به دماغ تو فرستد شه و شیر ما پیامی		قدحی دو چون بخوردی خوش و شیرگیر گردی
خنک آن سری که در وی می ما نهاد کامی		خنک آن دلی که در وی بنهاد بخت تختی
چو شنید نیکبختی ز تو سرسری سلامی		ز سلام پادشاهان به خدا ملول گردد
بر خلق نام او بد سوی عرش نیک نامی		به میان دلق مستی به قمارخانه جان
که سپیدباز مایی به چنین گزیده دامی		خنک آن دمی که مالد کف شاه پر و بالش
نه به دوستان نیازی نه ز دشمن انتقامی		ز شراب خوش بخورش نه شکوفه و نه شورش
همه را نظاره می‌کن هله از کنار بامی		همه خلق در کشاکش تو خراب و مست و دلخوش
ز چه گشت زر پخته دل و جان ما ز خامی		ز تو یک سؤال دارم بکنم دگر نگویم

تو نه‌ای ز جنس خلقان تو ز خلق آسمانی		ز گزاف ریز باده که تو شاه ساقیانی
ز کجا شراب خاکی ز کجا شراب جانی		دو هزار خنب باده نرسد به جرعه تو
می و ساغر خدایی چو خداست جاودانی		می و نقل این جهانی چو جهان وفا ندارد
جز صورتی که داری تو به خاکیان چه مانی		دل و جان و صد دل و جان به فدای آن ملاحت
بشکاف ز آتش خود دل قبه دخانی		بزن آتشی که داری به جهان بی‌قراری
پر و بال جان شکستی پی حکمتی که دانی		پر و بال بخش جان را که بسی شکسته پر شد
قدحی دو موهبت کن چو ز من سخن ستانی		سخنم به هوشیاری نمکی ندارد ای جان
نکند به کشتی جان جز باده بادبانی		که هر آنچ مست گوید همه باده گفته باشد
که به دولت تو رستم ز ملولی و گرانی		مددی که نیم مستم بده آن قدح به دستم
بر تو چه جای توبه که قضای ناگهانی		هله ای بلای توبه بدران قبای توبه
زه کوه قاف گیری چو شتر همی‌کشانی		تو خراب هر دکانی تو بلای خان و مانی
تو بگو که از تو خوشتر که شه شکربیانی		عجب آن دگر بگویم که به گفت می‌نیاید

سوی او کند خدا رو به حدیث و همنشینی		به چه روی پشت آرم به کسی که از گزینی
که ز کیمیاست مس را برهیدن از مسینی		نه که روی و پشت عالم همه رو به قبله دارد
که ز کاسدی رسانمان به لطافت و ثمینی		همگان ز خود گریزان سوی حق و نعل ریزان
ز فلک نبات یابد برهد از این زمینی		نه زمین ستان بخفته ز رخ فلک شکفته
به بهار امانتی‌ها بنماید از امینی		دهد آن حبوب علوی به زمین خوشی و حلوی
سوی آسمان قدسی که تو عاشق مهینی		هله ای حیات حسی بگریز هم ز مسی
که بیا به معدن و کان بهل این قراضه چینی		ز برای دعوت جان برسیده‌اند خوبان
به خدا که مشک بویی به خدا که این چنینی		به خدا که ماه رویی به خدا فرشته خویی
برو آینه طلب کن بنگر که روی بینی		تو که یوسف زمانی چه میان هندوانی
به شکفتگی چنانی به نهفتگی چنینی		به صفا چو آسمانی به ملاطفت چو جانی
به نبات چون درختی به ثبات چون یقینی		به خزینه خوب رختی ز قدیم نیکبختی
برسان به موم مهرش که گزیده‌تر نگینی		شده‌ام چو موم ای جان به هوای مهر سلطان
و اگر نه خاک نه ارزد همه کاسه‌های چینی		هله بس که کاسه‌ها را به طعام او است قیمت

برسد وصال دولت بکند خدا خدایی		هله عاشقان بشارت که نماند این جدایی
دو جهان مرید آید تو هنوز خود کجایی		ز کرم مزید آید دو هزار عید آید
ز زمانه عار داری به نهم فلک برآیی		شکر وفا بکاری سر روح را بخاری
غم این و آن نماند بدهد صفا صفایی		کرمت به خود کشاند به مراد دل رساند
که سعادتی است سابق ز درون باوفایی		هله عاشقان صادق مروید جز موافق
چو به آدمی رسیدی هله تا به این نپایی		به مقام خاک بودی سفر نهان نمودی
تو بجنب پاره پاره که خدا دهد رهایی		تو مسافری روان کن سفری بر آسمان کن
که بگشت گرد عالم نه ز راه پر و پایی		بنگر به قطره خون که دلش لقب نهادی
نفسی به عرش و کرسی که ز نور اولیایی		نفسی روی به مغرب نفسی روی به مشرق
به کسی که نور دادش بنمای آشنایی		بنگر به نور دیده که زند بر آسمان‌ها
تو اگر بزرگواری چه اسیر تنگنایی		خمش از سخن گزاری تو مگر قدم نداری

لمعان طور سینا تو ز سینه وانمایی		صفت خدای داری چو به سینه‌ای درآیی
همه خانه نور گیرد ز فروغ روشنایی		صفت چراغ داری چو به خانه شب درآیی
دو هزار شور و فتنه فکنی ز خوش لقایی		صفت شراب داری تو به مجلسی که باشی
چه گیاه و گل بروید چو تو خوش کنی سقایی		چو طرب رمیده باشد چو هوس پریده باشد
چه جهان‌های دیگر که ز غیب برگشایی		چو جهان فسرده باشد چو نشاط مرده باشد
و اگر نه تیره گل را به صفا چه آشنایی		ز تو است این تقاضا به درون بی‌قراران
فلکا ز ما چه خواهی نه تو معدن ضیایی		فلکی به گرد خاکی شب و روز گشته گردان
نه قراضه جویی آخر همه کان و کیمیایی		نفسی سرشک ریزی نفسی تو خاک بیزی
ز چه خاک می‌پرستی نه تو قبله دعایی		مثل قراضه جویان شب و روز خاک بیزی
عجب این که پادشاهی ز گدا کند گدایی		چه عجب اگر گدایی ز شهی عطا بجوید
که گدا غلط درافتد که مراست پادشاهی		و عجبتر اینک آن شه به نیاز رفت چندان
تو چرا به خدمت او شب و روز در هوایی		فلکا نه پادشاهی نه که خاک بنده توست
که اگر کهی بپرد بود آن ز کهربایی		فلکم جواب گوید که کسی تهی نپوید
ملک گرسنه گوید که بگو خمش چرایی		سخنم خور فرشته‌ست من اگر سخن نگویم
چه کنی ترنگبین را تو حریف گندنایی		تو نه از فرشتگانی خورش ملک چه دانی
که خدا کند در آن جا شب و روز کدخدایی		تو چه دانی این ابا را که ز مطبخ دماغ است
غلطم بگو که شمسا همه روی بی‌قفایی		تبریز شمس دین را تو بگو که رو به ما کن

صنما بلی ولیکن تو نشان بده کجایی		بکشید یار گوشم که تو امشب آن مایی
به سر و دو دیده آیم که تو کان کیمیایی		چو رها کنی بهانه بدهی نشان خانه
ز فلک ستاره دزدی ز خرد کله ربایی		و اگر به حیله کوشی دغل و دغا فروشی
قمر از فلک درافتد چو نقاب برگشایی		شب من نشان مویت سحرم نشان رویت
به جهان کی دید صیدی که بترسد از رهایی		صنما تو همچو شیری من اسیر تو چو آهو
که ز بحر و کان شنیدم که تو معدن عطایی		صنما هوای ما کن طلب رضای ما کن
بنشان تکبرش را تو خدا به کبریایی		همگی وبالم از تو به خدا بنالم از تو
ز همه جدام کردی مده از خودم جدایی		ره خواب من چو بستی بمبند راه مستی
که زهی امید زفتی که زند در خدایی		مه و مهر یار ما شد به امید تو خدا شد
به امید کیسه تو که خلاصه وفایی		همه مال و دل بداده سر کیسه برگشاده
به امید آن نشسته که ز گوشه‌ای درآیی		همه را دکان شکسته ره خواب و خور ببسته
تو به گوش می چه باشی که تویی می عطایی		به امید کس چه باشی که تویی امید عالم
تو درآ درون پرده بنگر چه خوش لقایی		به درون توست یوسف چه روی به مصر هرزه
نه کم است تن ز نایی نه کم است جان ز نایی		به درون توست مطرب چه دهی کمر به مطرب

مفروش خویش ارزان که تو بس گران بهایی		منگر به هر گدایی که تو خاص از آن مایی
بدران قبای مه را که ز نور مصطفایی		به عصا شکاف دریا که تو موسی زمانی
چو مسیح دم روان کن که تو نیز از آن هوایی		بشکن سبوی خوبان که تو یوسف جمالی
در خیبر است برکن که علی مرتضایی		به صف اندرآی تنها که سفندیار وقتی
بشکن سپاه اختر که تو آفتاب رایی		بستان ز دیو خاتم که تویی به جان سلیمان
چو خضر خور آب حیوان که تو جوهر بقایی		چو خلیل رو در آتش که تو خالصی و دلخوش
که تو از شریف اصلی که تو از بلند جایی		بسکل ز بی‌اصولان مشنو فریب غولان
تو از آن ذوالجلالی تو ز پرتو خدایی		تو به روح بی‌زوالی ز درونه باجمالی
سحری چو آفتابی ز درون خود برآیی		تو هنوز ناپدیدی ز جمال خود چه دیدی
بدران تو میغ تن را که مهی و خوش لقایی		تو چنین نهان دریغی که مهی به زیر میغی
که جهان کاهش است این و تو جان جان فزایی		چو تو لعل کان ندارد چو تو جان جهان ندارد
اگر این غلاف بشکست تو شکسته دل چرایی		تو چو تیغ ذوالفقاری تن تو غلاف چوبین
تو به چنگ خویش باید که گره ز پا گشایی		تو چو باز پای بسته تن تو چو کنده بر پا
چو کند درون آتش هنر و گهرنمایی		چه خوش است زر خالص چو به آتش اندرآید
ز برای امتحان را چه شود اگر درآیی		مگریز ای برادر تو ز شعله‌های آذر
که خلیل زاده‌ای تو ز قدیم آشنایی		به خدا تو را نسوزد رخ تو چو زر فروزد
تو بپر به قاف قربت که شریفتر همایی		تو ز خاک سر برآور که درخت سربلندی
ز کمین کان برون آ که تو نقد بس روایی		ز غلاف خود برون آ که تو تیغ آبداری
بنواز نای دولت که عظیم خوش نوایی		شکری شکرفشان کن که تو قند نوشقندی

که پیاله‌هاست مردم تو شراب بخش خنبی		به خدا کسی نجنبد چو تو تن زنی نجنبی
سر اسب را مگردان که تو سر نه‌ای تو سنبی		هله خواجه خاک او شو چو سوار شد به میدان
چو تو را سری هوس شد تو یقین بدانک دنبی		که در آن زمان سری تو که تو خویش دنب دانی
چو ز خویش طاق گشتی ز چه بسته طرنبی		ز جهان گریز و وابر تو ز طاق و از طرنبش
ز چه سنی است مروی ز چه رافضی است قنبی		تو بدان خدای بنگر که صد اعتقاد بخشد
که تو را یکی نظر به که همیشه می غرنبی		بفرست سوی بینش همه نطق را و تن را

به مراد دل رسیدم به جهان بی‌مرادی		بت من ز در درآمد به مبارکی و شادی
که درآمد و برون شد صفتی بود جمادی		تو بپرس چون درآمد که برون نرفت هرگز
تو چگونه‌ای ولیکن تو ز بی‌چگونه زادی		غلطم مگو که چون شد ز چگونگی برون شد
نگر اولین قدم را که تو بس نکو نهادی		چه چگونه بد عدم را چه نشان نهی قدم را
به طرب میان ببندم که چنین دری گشادی		همه بیخودی پسندم همه تن چو گل بخندم

به خدا به هیچ خانه تو چنین چراغ دیدی		هله ای پری شب رو که ز خلق ناپدیدی
نه ز روزگار گیرد کهنی و یا قدیدی		نه ز بادها بمیرد نه ز نم کمی پذیرد
سفری دراز کردی به مسافران رسیدی		هله آسمان عالی ز تو خوش همه حوالی
که چرا ستارگان را سوی کهکشان کشیدی		تو بگو وگر نگویی به خدا که من بگویم
که عجب در آن چمن‌ها که ملک بود پریدی		سخنی ز نسر طایر طلبیدم از ضمایر
که به جز عنایت شه نکند برو کلیدی		بزد آه سرد و گفتا که بر آن در است قفلی
که چو نیستت سر او دل او چرا خلیدی		چو فغان او شنیدم سوی عشق بنگریدم
که درونه گنج دارد تو چه مکر او خریدی		به جواب گفت عشقم که مکن تو باور او را
که هزار جوحی این جا نکند به جز مریدی		چو شنیدم این بگفتم تو عجبتری و یا او
خوش و نوش و شادمان کن که هزار روز عیدی		هله عشق عاشقان را و مسافران جان را
به درآمدی و حالی کف عاشقان گزیدی		تو چو یوسف جمالی که ز ناز لاابالی
به چنین گشاد گویی که روان بایزیدی		خمش ار چه داد داری طرب و گشاد داری

تو که نکته جهانی ز چه نکته می‌جهانی		تو کیی در این ضمیرم که فزونتر از جهانی
تو چه دانه من چه دامم که نه اینی و نه آنی		تو کدام و من کدامم تو چه نام و من چه نامم
صفتیش می‌نگاری صفتیش می‌ستانی		تو قلم به دست داری و جهان چو نقش پیشت
صفتی که نور گیرد ز خطاب لن ترانی		چو قلم ز دست بنهی بدهیش بی‌قلم تو
بنماید از لطافت رخ جان بدین نشانی		تن اگر چه در دوادو اثر نشان جان است
به چه ماند این زبانه به فسانه زبانی		سخن و زبان اگر چه که نشان و فیض حق است
به چه ماند این حشیشی به جمال آسمانی		گل و خار و باغ اگر چه اثری است ز آسمان‌ها
به چه ماند این دو فانی به جلالت معانی		وگر آسمان و اختر دهدت نشان جانان
به نشان رسی تو آن دم که تو بی‌نشان بمانی		بفروز آتشی را که در او نشان بسوزد
حجبا عن المدارک لنهایه التدانی		هجر الحبیب روحی و هما بلامکان
و جنانه محیط و جنانه جنانی		و هوائه ربیع نضرت به جنان

صنما چرا نیفتم ز چنان میی که دادی		بت من به طعنه گوید چه میان ره فتادی
چو چنان قدح گرفتی سر مشک را گشادی		صنما چنان فتادم که به حشر هم نخیزم
که سرم تو برگرفتی به کنار خود نهادی		شده‌ام خراب لیکن قدری وقوف دارم
بدهی می و قدح نی چه عظیم اوستادی		صنما ز چشم مستت که شرابدار عشق است
که اگر به عقل بودی شکافدی ز شادی		کرم تو است این هم که شراب برد عقلم
که به یک قدح برستم ز هزار بی‌مرادی		قدحی به من بدادی که همی‌زنم دو دستک
که تو روح اولینی و ز هیچ کس نزادی		به دو چشم شوخ مستت که طرب بزاد از وی

دل همچو آتشم را به هزار باد دادی		چو مرا ز عشق کهنه صنما به یاد دادی
که چو یوسفی خریدی به چه در مزاد دادی		چو ز هجر تو به نالم ز خدا جواب آید
دل خسته را ز عشقت چه عجب گشاد دادی		دو جهان اگر درآید به دلم حقیر باشد
تو اگر چه تلخ گفتی همگی مراد دادی		تو اگر ز خار گفتی دو هزار گل شکفتی
که دکان این جهان را تو چنین کساد دادی		تبریز شمس دین تو ز جهان جان چه داری

سوی مستقر اصلی ز چه رو سفر نداری		دل بی‌قرار را گو که چو مستقر نداری
تو چگونه دلستانی که دم سحر نداری		به دم خوش سحرگه همه خلق زنده گردد
تو چگونه باغ و راغی که یکی شجر نداری		تو چگونه گلستانی که گلی ز تو نروید
سخن پدر نگویی هوس پسر نداری		تو دلا چنان شدستی ز خرابی و ز مستی
به مثال ماه شب رو حشم و حشر نداری		به مثال آفتابی نروی مگر که تنها
بپری ز راه روزن هله گیر در نداری		تو در این سرا چو مرغی چو هوات آرزو شد
چو عرق ز تن برون رو که جز این گذر نداری		و اگر گرفته جانی که نه روزن است و نی در
تو چو کوه پای داری چه غم ار کمر نداری		تو چو جعد موی داری چه غم ار کله بیفتد
رسدت ز نازنینی که سر بشر نداری		چو فرشتگان گردون به تو تشنه‌اند و عاشق
رخ تو ز چیست تابان اگر آن گهر نداری		نظرت ز چیست روشن اگر آن نظر ندیدی
ور از آن شراب خوردی ز چه رو بطر نداری		تو بگو مر آن ترش را ترشی ببر از این جا
بدر اندر آب و آتش که دگر خطر نداری		وگر از درونه مستی و به قاصدی ترش رو
بنهد خبر در آتش که در او اثر نداری		بدهد خدا به دریا خبری که رام او شو

سر خنب برگشای و برسان شراب ناری		سحر است خیز ساقی بکن آنچ خوی داری
خوش و شیرگیر گردد ز کفت دو سه خماری		چه شود اگر ز عیسی دو سه مرده زنده گردد
برهد جهان تیره ز شب و ز شب شماری		قدح چو آفتابت چو به دور اندرآید
که حیات مرغ زاری و بهار مرغزاری		ز شراب چون عقیقت شکفد گل حقیقت
چو سر خمار ما را به کف کرم بخاری		بدهیم جان شیرین به شراب خسروانی
تو روان کن آب درمان بگشا ره مجاری		که ز فکرت دقیقه خللی است در شقیقه
که هزار دیگ سر را به تفی به جوش آری		همه آتشی تو مطلق بر ما شد این محقق
همه رخت خود فروشان خوششان همی‌فشاری		همه مطربان خروشان همه از تو گشته جوشان

ز شکوفه‌هات دانم که تو هم ز وی خماری		ز بهار جان خبر ده هله ای دم بهاری
صفت صفا و یاری ز جمال شهریاری		بشکف که من شکفتم تو بگو که من بگفتم
برود به آفتابی که فزود از شراری		اثری که هست باقی ز ورای وهم اکنون
چو کسی به نزع افتد بزند دم شماری		چو رسید نوبهاران بدرید زهره دی
گل و لاله جام بر کف که هلا بیا چه داری		همه باغ دام گشته همه سبزفام گشته
که شکوفه‌ها چو دام و همه میوه‌ها شکاری		گل و لاله‌ها چو دام‌اند و نظاره گر چو صیدی
که گذاشت خاک خاکی و گذاشت خار خاری		به سمن بگفت سوسن به دو چشم راست روشن
بر شاه عذرت این بس که خوشی و خوش عذاری		صنما چه رنگ رنگی ز شراب لطف دنگی
که به چشم شوخ منگر به بتان به طبل خواری		رخ لاله برفروزان و رمان ز چشم نرگس
بوزد به دشت و صحرا دم نافه تتاری		چو نسیم شاخه‌ها را به نشاط اندرآرد
که ز بعد عسر یسری بگشاد فضل باری		چو گذشت رنج و نقصان همه باغ گشت رقصان
چو دو دست نوعروسان همه دستشان نگاری		همه شاخه‌هاش رقصان همه گوشه‌هاش خندان
همه حوریند زاده ز میان خاک تاری		همه مریمند گویی به دم فرشته حامل
سر و آستین فشانان ز نشاط بی‌قراری		چو بهشت جمله خوبان شب و روز پای کوبان
جهت تو کردم آن هم که تو لایق نثاری		به بهار ابر گوید بدی ار نثار کردم
بد و نیک بردمیده همه ساله هر چه کاری		به بهار بنگر ای دل که قیامت است مطلق
بنشان تو دانه دم که عوض درخت آری		که بهار گوید ای جان دم خود چو دانه‌ها دان
چه کنی بدین نهانی که تو نیک آشکاری		چو گشاد رازها را به بهار آشکارا

صنما در انتظارم هله تا تو شاد باشی		ز غم تو زار زارم هله تا تو شاد باشی
دل و جان به غم سپارم هله تا تو شاد باشی		تو مرا چو خسته بینی نظر خجسته بینی
دم شاد برنیارم هله تا تو شاد باشی		ز غم دلم چه شادی به جفا چه اوستادی
ز دو دیده خون ببارم هله تا تو شاد باشی		صنما چو تیغ دشنه تو به خون بنده تشنه
سر خویش را نخارم هله تا تو شاد باشی		تو مرا چو شاد بینی سر و سینه پر ز کینی
صنما بر این قرارم هله تا تو شاد باشی		ز تو بخت و جاه دارم دل تو نگاه دارم
ز زمانه برکنارم هله تا تو شاد باشی		تویی جان این زمانه تو نشسته پربهانه
همه این شده‌ست کارم هله تا تو شاد باشی		تن و نفس تا نمیرد دل و جان صفا نگیرد

به میان سرو و سوسن گل خوش عذار باشی		شب و روز آن نکوتر که به پیش یار باشی
به میان باغ خندان مثل انار باشی		به طرب هزار چندان که بوند عیش مندان
به مثال نیشکرها که شکرنثار باشی		نشوی چو خارهایی که خلند دست و پا را
به میان پاکبازان به عطا مشار باشی		به مثال آفتابی که شهیر شد به بخشش
چو خمش کنی نگویی و در انتظار باشی		هله بس که تا شهنشه بگشاید و بگوید

بگشا در عنایت که ستون صد جهانی		چو یقین شده‌ست دل را که تو جان جان جانی
به قصاص عاشقانت که تو صارم زمانی		چو فراق گشت سرکش بزنی تو گردنش خوش
همه چیز را به پیشت خورشی است رایگانی		چو وصال گشت لاغر تو بپرورش به ساغر
که جهان پیر یابد ز تو تابش جوانی		به حمل رسید آخر به سعادت آفتابت
که به گوش می‌رسد زان دف و بربط و اغانی		چه سماع‌هاست در جان چه قرابه‌های ریزان
که ز های و هوی مستان تو می از قدح ندانی		چه پر است این گلستان ز دم هزاردستان
همگان ز خویش رفته به شراب آسمانی		همه شاخه‌ها شکفته ملکان قدح گرفته
تو کسی به هش نیابی که سلامشان رسانی		برسان سلام جانم تو بدان شهان ولیکن
نمرود را به دشنه ز وجود کرده فانی		پشه نیز باده خورده سر و ریش یاوه کرده
چه کنم به شرح ناید می جام لامکانی		چو به پشه این رساند تو بگو به پیل چه دهد
که به گرد غار مستان نکند به جز شبانی		ز شراب جان پذیرش سگ کهف شیرگیرش
چو وفا کند چه یابد ز رحیق آن اوانی		چو سگی چنین ز خود شد تو ببین که شیر شرزه
که از او رسد شرارت به کواکب معانی		تبریز مشرقی شد به طلوع شمس دینی

دو جهان به هم برآید چو جمال خود نمایی		تو ز عشق خود نپرسی که چه خوب و دلربایی
نه مکان تو را نه سویی و همه به سوی مایی		تو شراب و ما سبویی تو چو آب و ما چو جویی
که سخن چگونه پرسد ز دهان که تو کجایی		به تو دل چگونه پوید نظرم چگونه جوید
به دهان نی چه دادی که گرفت قندخایی		تو به گوش دل چه گفتی که به خنده‌اش شکفتی
به خرد چه هوش دادی که کند بلندرایی		تو به می چه جوش دادی به عسل چه نوش دادی
ز تو ناخوشی شده خوش که خوشی و خوش فزایی		ز تو خاک‌ها منقش دل خاکیان مشوش
کرم از تو نوش لب شد که کریم و پرعطایی		طرب از تو باطرب شد عجب از تو بوالعجب شد
سخنی به درد گویی که همو کند دوایی		دل خسته را تو جویی ز حوادثش تو شویی
ز تو خود هزار چندان که تو معدن وفایی		ز تو است ابر گریان ز تو است برق خندان

بشکفت جمله عالم گل و برگ جان فزایی		برسید لک لک جان که بهار شد کجایی
همه گلرخان ببینی که کنند خودنمایی		رخ یوسفان ببینی که ز چاه سر برآرد
بگشاده دیده دیده ز بلای دی رهایی		ثمرات دل شکسته به درون خاک بسته
گل و لاله شاد و خندان ز سعادت عطایی		خضر و سمن چو رندان بشکسته‌اند زندان
بنموده عارفان دل به جناب کبریایی		همه مریمان کامل همه بکر و گشته حامل
تو نصیب خویش بستان ز زمانه گر ز مایی		چو شکوفه کرد به بستان ز ره دهن چو مستان
سوی مادران گلشن به نظاره چون نیایی		به مثال گربه هر یک به دهان گرفته کودک
به ثنا و حمد داور بگرفته خوش نوایی		بنگر به مرغ خوش پر چو خطیب فوق منبر

شب و روز در نمازی به حقیقت و غزالی		هله ای دلی که خفته تو به زیر ظل مایی
ز برای بانگ هر سگ مگذار روشنایی		مه بدر نور بارد سگ کوی بانگ دارد
دل همچو بحر باید که گهر کند گدایی		به نماز نان برسته جز نان دگر چه خواهد
بستان میی که یابی ز تفش ز خود رهایی		اگر آن میی که خوردی به سحر نبود گیرا
برهد تن از هلاکش به سعادت سمایی		به خدا به ذات پاکش که میی است کز حراکش
که حیات کامل آمد ز ورای جان فزایی		بستان مکن ستیزه تو بدین حیات ریزه
بر کور یوسفی را حرکات و خودنمایی		بهلم دگر نگویم که دریغ باشد ای جان

که چه طاقت است جان را چو تو نور خود نمایی		صنما چگونه گویم که تو نور جان مایی
به کف آورند زاغان همه خلقت همایی		تو چنان همایی ای جان که به زیر سایه تو
تو امان هر بلایی تو گشاد بندهایی		کرم تو عذرخواه همه مجرمان عالم
تویی بحر بی‌کرانه ز صفات کبریایی		تویی گوهری که محو است دو هزار بحر در تو
به فراق می‌بزارم که چه یار باوفایی		به وصال می‌بنالم که چه بی‌وفا قرینی
که گه فراق باری طرب است و جان فزایی		به گه وصال آن مه چه بود خدای داند
رخ توست عذرخواهش به گهی که رخ گشایی		دل اگر جنون آرد خردش تویی که رفتی

تو به جان چه می‌نمایی تو چنین شکر چرایی		چه جمال جان فزایی که میان جان مایی
تو چه آتش و چه آبی تو چنین شکر چرایی		چو بدان تو راه یابی چو هزار مه بتابی
به سپاه نور ساده تو چنین شکر چرایی		غم عشق تو پیاده شده قلعه‌ها گشاده
شه چین بس خجسته تو چنین شکر چرایی		همه زنگ را شکسته شده دست جمله بسته
بجز از تو جان مبینا تو چنین شکر چرایی		تو چراغ طور سینا تو هزار بحر و مینا
به دو چشم مست خونی تو چنین شکر چرایی		تو برسته از فزونی ز قیاس‌ها برونی
دو جهان به هم برآمد تو چنین شکر چرایی		به دلم چه آذر آمد چو خیال تو درآمد
دو هزار بی‌قراری تو چنین شکر چرایی		تو در آن دو رخ چه داری که فکندی از عیاری
ز دم تو مرده زنده تو چنین شکر چرایی		چو بدان لطیف خنده همه را بکرده بنده
دو هزار موج خیزد تو چنین شکر چرایی		چو صفات حسن ایزد عرقت به بحر ریزد
بنگر که در چه ذوقم تو چنین شکر چرایی		چو دو زلف توست طوقم ز شراب توست شوقم
من و صد چو من فنا شد تو چنین شکر چرایی		ز گلت سمن فنا شد همه مکر و فن فنا شد

به جواب هر سلامی که کنند جام داری		صنما تو همچو آتش قدح مدام داری
ز خداش وحی آید که هنوز وام داری		ز برای تو اگر تن دو هزار جان سپارد
به درون جان چاکر چه پدید نام داری		چو حقت ز غیرت خود ز تو نیز کرد پنهان
صنما هزار آتش تو در آن سلام داری		چو سلام تو شنیدم ز سلامتی بریدم
به کدام روی گویم که چو من غلام داری		ز پی غلامی تو چو بسوخت جان شاهان
بجز از برای فتنه به جهان چه کام داری		تو هنوز روح بودی که تمام شد مرادت
که میان شیرمردان چو ویی کدام داری		توریز بخت یارت به خدا که راست گویی
دو هزار بیش چاکر چو یمن چو شام داری		تبریز شاد بادا که ز نور و فر آن شه
به دعا چه خواهمت من که همه تو رام داری		نظر خدای خواهم که تو را به من رساند
نرسید در تو هر چند که تو لطف عام داری		نظر حسود مسکین طرقید از تفکر
نه خیالشان نمایی نه به کس پیام داری		چه حسود بلک عاشق دو هزار هر نواحی
چو غلامیی ورا تو به شهان حرام داری		تو خدای شمس دین را به من غلام بخشی
تو دلا مترس زیرا که شه کرام داری		لقبت چو می‌بگویم دل من همی‌بلرزد

توبه و توبه کنان را همه گردن زده‌ای		برو ای عشق که تا شحنه خوبان شده‌ای
کی کند با تو حریفی که همه عربده‌ای		کی شود با تو معول که چنین صاعقه‌ای
نه در این شش جهتی پس ز کجا آمده‌ای		نی زمین و نه فلک را قدم و طاقت توست
هفت دوزخ ز تو لرزان تو چه آتشکده‌ای		هشت جنت به تو عاشق تو چه زیبا رویی
جنت جنتی و دوزخ دوزخ بده‌ای		دوزخت گوید بگذر که مرا تاب تو نیست
فتنه و رهزن هر زاهد و هر زاهده‌ای		چشم عشاق ز چشم خوش تو تردامن
ز آنک تو زندگی صومعه و معبده‌ای		بی تو در صومعه بودن به جز از سودا نیست
که خراج از ده ویران دلم بستده‌ای		دل ویران مرا داد ده ای قاضی عشق
خون مباح است بر عشق اگر زین رده‌ای		ای دل ساده من داد ز کی می‌خواهی
تو در اندیشه و در وسوسه بیهده‌ای		داد عشاق ز اندازه جان بیرون است
تو گرفتار صفات خر و دیو و دده‌ای		جز صفات ملکی نیست یقین محرم عشق
که اسیر هوس جادویی و شعبده‌ای		بس کن و سحر مکن اول خود را برهان

قمری باخبری درد دوایی عجبی		هست در حلقه ما حلقه ربایی عجبی
تابد از روزن دل نور ضیایی عجبی		هست در صفه ما صف شکنی کز نظرش
تا زند جان منش طال بقایی عجبی		این چه جام است که از عین بقا سر برزد
یابد از دولت او بندگشایی عجبی		هر کی از ظلمت غم بر دل او بند بود
یا چه ابر است بر آن ماه لقایی عجبی		این چه سحر است که خلق از نظرش محرومند
تا ز جا رفت دل و رفت به جایی عجبی		از کجا تافت چنان ماه در این قالب تن
ز یکی دانه در دید سرایی عجبی		چون دل از خانه وهم حدثان بیرون شد
هشت جنت ز یکی روح فزایی عجبی		می‌نمود از در و دیوار سرا در تابش
تا برآید ز عدم خوف و رجایی عجبی		شمس تبریز از این خوف و رجا بازرهان

دانه بوالعجب و دام عجب می‌سازی		چند روز است که شطرنج عجب می‌بازی
کی برد سر ز تو گر ز آنک بدین پردازی		کی برد جان ز تو گر ز آنک تو دل سخت کنی
مرگ موش است ولیکن بر گربه بازی		صفت حکم تو در خون شهیدان رقصد
همه لطفی و ز سر لطف دگر آغازی		بدگمان باشد عاشق تو از این‌ها دوری
کم زنم تا نکند کس طمع انبازی		همچو نایم ز لبت می‌چشم و می‌نالم
برسد سوی دماغ و بکند غمازی		نای اگر ناله کند لیک از او بوی لبت
از گزافه تو چنین خوش دم و خوش آوازی		تو که می ناله کنی گر نه پی طراری است
این خبر فهم کن ار همنفس آن رازی		نه هر آواز گواه است خبر می‌آرد
نی تهی گشت از آن یافت ز وی دمسازی		ای دل از خویش و از اندیشه تهی شو زیرا

پیش مستان چنان رطل گران نستیزی		هله هشدار که با بی‌خبران نستیزی
چون کشندت سوی خود همچو کمان نستیزی		گر نخواهی که کمان وار ابد کژ مانی
چون تو را خواند سوی خویش شبان نستیزی		گر نخواهی که تو را گرگ هوا بردرد
چون نمایند تو را نقش و نشان نستیزی		عجمی وار نگویی تو شهان را که کیید
جان به شکرانه نهی تو به میان نستیزی		از میان دل و جان تو چو سر برکردند
ظاهر آنگه شود این که به نهان نستیزی		چو به ظاهر تو سمعنا و اطعنا گفتی
شودت عین چو با اهل عیان نستیزی		در گمانی ز معاد خود و از مبدا خود
گر شوی ذره و چون کوه گران نستیزی		در تجلی بنماید دو جهان چون ذرات
چو زمان برگذری و چو مکان نستیزی		ز زمان و ز مکان بازرهی گر تو ز خود
گر چو دولاب تو با آب روان نستیزی		مثل چرخ تو در گردش و در کار آیی
الله الله که تو با شاه جهان نستیزی		چون جهان زهره ندارد که ستیزد با شاه
گر کنی عزم سفر در همدان نستیزی		هم به بغداد رسی روی خلیفه بینی
راست آید چو تو با شیر ژیان نستیزی		حیله و زوبعی و شیوه و روبه بازی
همه دل گردی و بر گفت زبان نستیزی		همچو آیینه شوی خامش و گویا تو اگر

مرغ زیرک شوی و خوش به دو پا آویزی		وقت آن شد که بدان روح فزا آمیزی
ز آنک زهر است تو را باد روی پاییزی		سینه بگشا چو درختان به سوی باد بهار
در صفات ترشی خواجه چرا بستیزی		به شکرخنده معنی تو شکر شو همگی
گنج ظاهر شود ار تو ز میان برخیزی		زیر دیوار وجود تو تویی گنج گهر
کو قراضه تک غلبیر تو گر می‌بیزی		آن قراضه ازلی ریخته در خاک تن است
که دو نیمه کند او قرص قمر از تیزی		تیغ جانی تو برآور ز نیام بدنت
از شب و روز برون تاز چو بر شبدیزی		تیغ در دست درآ در سر میدان ابد
ز آنک در خلقت جان بر مثل کاریزی		آب حیوان بکش از چشمه به سوی دل خود
کو به جان هست ز عرش و به بدن تبریزی		ور نتانی بگریز آ بر شه شمس الدین

می‌دهد در عوضش جان خوشی بوالهوسی		به شکرخنده اگر می‌ببرد دل ز کسی
گه به شب گشت کند بر دل و جان چون عسسی		گه سحر حمله برد بر دو جهان خورشیدش
بیدقی گر ببری من برم از تو فرسی		گه بگوید که حذر کن شه شطرنج منم
گر به سوی شکرش راه برد خرمگسی		طوطیانند که خود را بکشند از غیرت
گر یکی پاره شکر زو ببرد مرتبسی		پاره پاره کند آن طوطی مسکین خود را
همچو ابر این دل من پر شد و بگریست بسی		در رخ دشمن من دوست بخندید چو برق
کی درآید به دو چشمی که تو را دید خسی		در دل عارف تو هر دو جهان یاوه شود
که منم کز نفسی سازم عیسی نفسی		جیب مریم ز دمش حامل معنی گردد
تو چو بحری همه سیل‌اند و فرات و ارسی		مجمع روح تویی جان به تو خواهد آمد
ما همه نعره زنان زنگله همچون جرسی		ای که صالح تو و این هر دو جهان یک اشتر
که شتر نقل کند از کنسی تا کنسی		نعره زنگله از جنبش اشتر باشد
نور موسی طلبی رو به چنان مقتبسی		هر چراغی که بسوزد مطلب زو نوری
چونک هستت به حقیقت نظر و دسترسی		بس کن این گفت خیال است مشو وقف خیال
عارف طب دلی بی‌رگ و نبض و مجسی		ای ضیاء الحق ذوالفضل حسام الدین تو

نزد سردان منشین کز دمشان سرد شوی		در رخ عشق نگر تا به صفت مرد شوی
کار آن است که با عشق تو هم درد شوی		از رخ عشق بجو چیز دگر جز صورت
به هوا برشوی ار بشکنی و گرد شوی		چون کلوخی به صفت تو به هوا برنپری
چونک مرگت شکند کی گهر فرد شوی		تو اگر نشکنی آن کت به سرشت او شکند
تو چرا قانعی از عشق کز او زرد شوی		برگ چون زرد شود بیخ ترش سبز کند

روکشان دست گزان جانب جان بازآیی		گر گریزی به ملولی ز من سودایی
دست از او گر نکشی دست پشیمان خایی		زین خیالی که کشان کرد تو را دست بکش
کآسمان ماه ندیده‌ست بدین زیبایی		رو بدو آر و بگو خواجه کجا می‌کشیم
باش تا در طلب و پویه جهان پیمایی		رایگان روی نموده‌ست غلط افتادی
از برون شیوه و غنج و ز درون رسوایی		گنده پیر است جهان چادر نو پوشیده
سرخر معده سگ رو که همان را شایی		چو بدان پیر روی بخت جوانت گوید
کم قصور هدمت من عوج الا رآ		لا یغرنک سد هوس عن رایی
اننی انصح بالصمت علی الاخفا		اشتهی انصح لکن لسانی قفلت
نه که در سایه و در دولت این مولایی		این همه ترس و نفاق و دودلی باری چیست
یار از آن می‌گزدت تا همه شکر خایی		بیم از آن می‌کندت تا برود بیم از تو
شب چو شد روز چرا منتظر فردایی		شمس تبریز نه شمعی است که غایب گردد

در فروبند و همان گنده کسان را می‌گای		نیستی عاشق ای جلف شکم خوار گدای
دعوی یافه مکن یافه مگو ژاژ مخای		کار بوزینه نبوده‌ست فن نجاری
شرم دار ای سگ زن روسبی آخر ز خدای		عاشقی را تو کیی عشق چه درخورد توست

دوش شب با کی بدی که چو سحر می‌خندی		در دلت چیست عجب که چو شکر می‌خندی
در سمن زار شکفتی چو شجر می‌خندی		ای بهاری که جهان از دم تو خندان است
و اندر آتش بنشستی و چو زر می‌خندی		آتشی از رخ خود در بت و بتخانه زدی
بر شر و خیر جهان همچو شرر می‌خندی		مست و خندان ز خرابات خدا می‌آیی
لیک امروز مها نوع دگر می‌خندی		همچو گل ناف تو بر خنده بریده‌ست خدا
ز چه باغی تو که همچون گل‌تر می‌خندی		باغ با جمله درختان ز خزان خشک شدند
چو مه از چرخ بر آن تیر و سپر می‌خندی		تو چو ماهی و عدو سوی تو گر تیر کشد
آفتابی تو که بر قرص قمر می‌خندی		بوی مشکی تو که بر خنگ هوا می‌تازی
نظری جمله و بر نقل و خبر می‌خندی		تو یقینی و عیان بر ظن و تقلید بخند
بر ره و ره رو و بر کوچ و سفر می‌خندی		در حضور ابدی شاهد و مشهود تویی
بر سر و افسر و بر تاج و کمر می‌خندی		از میان عدم و محو برآوردی سر
تویی آن شیر که بر جوع بقر می‌خندی		چون سگ گرسنه هر خلق دهان بگشاده‌ست
رحمت است آنک تو بر خون جگر می‌خندی		آهوان را ز دمت خون جگر مشک شده‌ست
ای که بر دام و دم شعبده گر می‌خندی		آهوان را به گه صید به گردون گیری
ای که تو بر دل بی‌زیر و زبر می‌خندی		دو سه بیتی که بمانده‌ست بگو مستانه

همچو نقره‌ست در آتشکده دانشمندی		هست اندر غم تو دلشده دانشمندی
از ره دور به سر آمده دانشمندی		بر امید کرم و رحمت بخشایش تو
خسته و شیفته و ره زده دانشمندی		هست ز اوباش خیالات تو اندر ره عشق
قوت یابد ز چنین مایده دانشمندی		چه زیان دارد خوبی تو را دوست اگر
کی بماند به سر قاعده دانشمندی		با چنین جام جنونی که تو گردان کردی
که به غم کشته شود بیهده دانشمندی		کی روا دارد انصاف و جوانمردی تو
که فسرده شود از مجمده دانشمندی		کی روا دارد خورشید حق گرمی بخش
تا ز درس تو برد فایده دانشمندی		جانب مدرسه عشق کشیدش لطفت
تا منور شود از منقده دانشمندی		نحس تربیع عناصر بگرفتش رحمی
لب ببسته‌ست در این معبده دانشمندی		بس سخن دارد وز بیم ملال دل تو

مونس خویش بدیدی دل هر موجودی		ای دریغا در این خانه دمی بگشودی
ساقی وصل شراب صمدی پیمودی		چشم یعقوب به دیدار پسر شاد شدی
از زیان هیچ میندیش چو دیدی سودی		رو نمودی که منم شاهد تو باک مدار
هر کسی در چمن روح به کام آسودی		هیچ کس رشک نبردی که فلان دست ببرد
نیست دینار و درم یا هوس معدودی		نیست روزی که سپاه شبش آرد غارت
کی بود در خضر خلد غم امرودی		حاجتت نیست که یاد طرب کهنه کنی
از نصیب کرمش آب شدی بگشودی		صد هزاران گره جمع شده بر دل ما
تیغ خورشید رخش خفیه شده در خودی		صورت حشو خیالات ره ما بستند
عابد جمله وی است و لقبش معبودی		طالب جمله وی است و لقبش مطلوبی
ساجدی گشته نهان در صفت مسجودی		خادم و مؤذن این مسجد تن جان شماست
نیست در هر دو جهان چون تو شه محمودی		ای ایازت دل و جان شمس حق تبریزی

کی فریبد شه طرار مرا طراری		به دغل کی بگزیند دل یارم یاری
کی در آن گلشن و گلزار بخسپد ماری		کی میان من و آن یار بگنجد مویی
همچو صدیق و محمد من و او در غاری		عنکبوتی بتند پرده اغیار شود
حال گل چونک چنین است چه باشد خاری		گل صدبرگ ز رشک رخ او جامه درید
لیک بهر دل من ریش بجنبان کآری		هم بگویم دو سه بیتی که ندانی سر و پاش
وین طبیبم نهلد در دو جهان هشیاری		بس طبیب است که هشیار کند مجنون را
که نخواهیم به جز دیدن او ادراری		آفتاب رخ او را حشم تیغ زنیم
تا نپوشد رخ خورشید ز ما دیواری		ما چو خورشیدپرستیم بر این بام رویم
که نگنجد صفتش در صحف گفتاری		کیست خورشید بگو شمس حق تبریزی

به خدا کز دل و از دلبر ما بی‌اثری		مرغ اندیشه که اندر همه دل‌ها بپری
از سر روزن آن اصل بصر بی‌بصری		آفتابی که به هر روزنه‌ای درتابی
ز آنچ دریای خبرهاست چرا بی‌خبری		باد شبگیر که چون پیک خبرها آری
ساکن سقف دماغی و چراغ نظری		دیدبانا که تو را عقل و خرد می‌گویند
مه نو کو و تو مسکین به کجا می‌نگری		بر سر بام شدستی مه نو می‌جویی
ز کف عشق اگر جان ببری جان نبری		دل ترسنده که از عشق گریزان شده‌ای
وای بر تو گر از این عشوه دهان عشوه خری		رهزنانند به هر گام یکی عشوه دهی
که کلاهت ببرند ار چه که سیمین کمری		ای مه ار تو عسسی الحذر از جامه کنان
می‌گریزی همه شب گر چه شه باحشری		به حشر غره مشو این نگر ای مه کز بیم
تیرت آید سه پری گر چه همه تن سپری		می‌گریزی تو ولی جان نبری از کف عشق
ور دو پر ور سه پری در فخ آن دام وری		گر همه تن سپری ور ره پنهان سپری
نظرت نیست به دل گر چه که صاحب نظری		مردم چشم که مردم به تو مردم بیند
همچو آب حیوان ساکنی و مستتری		در درون ظلمات سیهی چشمان
آنک از چشمه او جوش کند دیده وری		خانه در دیده گرفتی و تو را یار نشد
آب گشتی ز خجالت ننمودی شکری		گر شکر را خبری بودی از لذت عشق
ترس از آن چشم که در گوش شکر ریخت کری		چشم غیرت ز حسد گوش شکر را کر کرد
جگر و صف شکنی حمیت و استیزه گری		شیر گردون که همه شیردلان از تو برند
به کمینگاه دل اهل دلان بی‌جگری		جگر باجگران آب ظفر از تو خورند
جان پروانه بود بر شرر شمع جری		شیر ز آتش برمد سخت و دل آتشکده‌ای است
که پرش ده پره گردد ز فروغ شرری		پر پروانه بسوزد جز پروانه دل
تا تو را علم دهد واهب انسان و پری		شاه حلمی ز خلاء زیر پر دل می‌رو
تا که خنجر بنهی هیچ سری را نبری		رو به مریخ بگو که بنگر وصلت دل
سزد ار سر ببری حاکم و وهاب سری		گر توانی عوض سر سر دیگر دادن
ز تو آموخت تری و ز تو آورد زری		سر ز تو یافت سری پر ز تو دزدید پری
قدحی گر شکند زو نتوان گشت بری		شیشه گر کو به دمی صد قدح و جام کند
که نبود و نبود سیمبری سیم بری		مشتری را نرسد لاف که من سیمبرم
سیم بر بود بر سیم بر از زرشمری		مشتری بود زلیخا مه کنعانی را
بتری غره مشو چنگ کنندت بتری		زهره زخمه زن آخر بشنو زخمه دل
وای بر مادر تو گر نکند دل پدری		چنگ دل چند از این چنگ و دف و نای شکست
زفتی و لاف و تکبر حیل و پرهنری		ای عطارد بس از این کاغذ و از حبر و قلم
ور تو شیری به یکی برق ز روبه بتری		گر پلنگی به یکی باد چو موشی گردی
که اثرهاست نهان در عدم و بی‌صوری		سر قدم کن چو قلم بر اثر دل می‌رو

سوی دریای معانی که گرامی گهری		رو رو ای جان سبک خیز غریب سفری
مکن استیزه کز این مصطبه هم برگذری		برگذشتی ز بسی منزل اگر یادت هست
پی یاران پریده چه کنی که نپری		پر فروشوی از این آب و گل و باش سبک
پیش هر کوزه شکن چند کنی کاسه گری		هین سبو بشکن و در جوی رو ای آب حیات
که از این کوه نیاید تن کس را کمری		زین سر کوه چو سیلاب سوی دریا رو
که از او گه چو هلالی و گهی چون قمری		بس کن از شمس مبر نه به غروب و نه شروق

که گریزید ز خود در چمن بی‌خبری		سحری کرد ندایی عجب آن رشک پری
که دهد خاک دژم را صفت جانوری		رو به دل کردم و گفتم که زهی مژده خوش
تو چرا جان نشوی و سوی جانان نپری		همه ارواح مقدس چو تو را منتظرند
کفر باشد که از این سو و از آن سو نگری		در مقامی که چنان ماه تو را جلوه کند
پس نشاید که تو خود را ز همایان شمری		گر تو چون پشه به هر باد پراکنده شوی
که نشاید که خسان را به یکی خس بخری		بمترسان دل خود را تو به تهدید خسان
گفتم ای ابله اگر سر ببری سر نبری		حیله می‌کرد دلم تا ز غمش سر ببرد
رفتم از دست و بگفتم که چه شیرین نظری		شمس تبریز خیالت سوی من کژ نگریست

سنگ هم بوی برد نیز که زیباگهری		نی تو شکلی دگری سنگ نباشی تو زری
که بسی نادر و سبز و تر و عالی شجری		دل نهادم که به همسایگیت خانه کنم
من چه گویم که تری تو نماند به تری		سبزه‌ها جمله در این سبزی تو محو شوند
هیچ عقلی نپذیرد ز تو که زین نفری		گر چه چون شیر و شکر با همه آمیخته‌ای

همه شب عهد کنی روز شکستن گیری		شکنی شیشه مردم گرو از من گیری
قادری که شکنی شیر و تهمتن گیری		شیری و شیرشکن کینه ز خرگوش مکش
بی گنه مور چرا بر سر خرمن گیری		ای سلیمان که به فرمانت بود دیو و پری
خوش گریبان کشی و گوشه دامن گیری		ننگری هیچ غنی را و یکی عوری را
ای دل ار عاقلی آرام به مؤمن گیری		هین مترس ای دل از آن جور که مؤمن آن جاست
ترک یک حبه کنی ملکت مخزن گیری		ترک یک قطره کنی ماهی دریا باشی
چون شدی او پس از آن آب ز روغن گیری		دور از آبی تو چو روغن چو همه او نشوی
به سوی او نروی و پی جوشن گیری		ننگ مردانی اگر او به جفا نیزه کشد

ز آنک جان است و پی دادن جان می‌لرزی		بر یکی بوسه حقستت که چنان می‌لرزی
جهت آینه بر آینه دان می‌لرزی		از دم و دمدمه آیینه دل تیره شود
چونک تو جان جهانی تو جهان می‌لرزی		این جهان روز و شب از خوف و رجا لرزان است
سزدت گر جهت سود و زیان می‌لرزی		چون قماشات تو اندر همه بازار که راست
که تو صیادی و با تیر و کمان می‌لرزی		تا که نخجیر تو از بیم تو خود چون لرزد
قاصد کشتن خلقی چو سنان می‌لرزی		تو به صورت مهی اما به نظر مریخی
گه چو اعضای غضوب از غلیان می‌لرزی		گه پی فتنه گری چون می خم می‌جوشی
تو چرا همچو دل اندر خفقان می‌لرزی		دل چو ماه از پی خورشید رخت دق دارد
باز چون برگ تو از باد خزان می‌لرزی		به لطف جان بهاری تو و سرسبزی باغ
ظاهرا صف شکنی و به نهان می‌لرزی		خلق چون برگ و تو باد و همه لرزان تواند
سقف صبری تو که از بار گران می‌لرزی		قصر شکری که به تو هر کی رسد شکر کند
در گمانی تو مگر که چو کمان می‌لرزی		چون که قاف یقین راسخ و بی‌لرزه بود
کز دم فال زنان همچو زنان می‌لرزی		دم فروکش هله ای ناطق ظنی و خمش

حیله کم کن نگذارم که به فن بگریزی		هله تا ظن نبری کز کف من بگریزی
تن بی‌جان چه کند گر تو ز تن بگریزی		جان شیرین تو در قبضه و در دست من است
پس تو پروانه نه ای گر ز لگن بگریزی		گر همه زهرم با خوی منت باید ساخت
بستم و می‌کشمت چون ز رسن بگریزی		چون کدو بی‌خبری زین که گلویت بستم
جغد و بوم و جعلی گر ز چمن بگریزی		بلبلان و همه مرغان خوش و شاد از چمنند
که شوی مرده و در خلق حسن بگریزی		چون گرفتار منی حیله میندیش آن به
تو زر صاف نه‌ای گر ز شکن بگریزی		تو که قاف نه‌ای گر چو که از جا بروی
چون مخنث اگر از خوب ختن بگریزی		جان مردان همه از جان تو بیزار شوند
وثنی چون ز کف کلک و شمن بگریزی		تو چو نقشی نرهی از کف نقاش مکوش
در خسوفی گر از این برج و بدن بگریزی		من تو را ماه گرفتم هله خورشید تویی
وز غریبی نرهی چون ز وطن بگریزی		تو ز دیوی نرهی گر ز سلیمان برمی
خود سهیلت نهلد تا ز یمن بگریزی		نه خمش کن که مرا با تو هزاران کار است

تو به هر نیت خود مسخره ابلیسی		ننگ هر قافله در شش دره ابلیسی
بز دیوی تو مگر یا بره ابلیسی		از برای علف دیو تو قربان تنی
که در این خوردن سیلی سره ابلیسی		سره مردا چه پشیمان شده‌ای گردن نه
ز آنک در خدمت نان چون تره ابلیسی		شلغم پخته تو امید ببر زان تره زار
عاشق نطفه دیو و نره ابلیسی		نان ببینی تو و حیزانه درافتی در رو
سر فروکن خر باتوبره ابلیسی		نیت روزه کنی توبره گوید کای خر
تو بدان علم و هنر قوصره ابلیسی		از حقیقت خبرت نیست که چون خواهد بود
ناله برداشته چون حنجره ابلیسی		در غم فربهی گوشت تو لاغر گشتی
ز آنک تو مؤمنه و کافره ابلیسی		کفر و ایمان چه می‌خور چو سگان قی می‌کن
ترش و گنده تو چون غرغره ابلیسی		تا دم مرگ و دم غرغره چون سرکه بد
تا قیامت تو که از دایره ابلیسی		گرد آن دایره گرده و خوان پر چو مگس

قدحی پر کن از آنک صفتش می‌دانی		به حق و حرمت آنک همگان را جانی
تا بدانند که امروز در این میدانی		همه را زیر و زبر کن نه زبر مان و نه زیر
دل مستان بگرفت از طرب پنهانی		آتش باده بزن در بنه شرم و حیا
عقل‌ها را چو کبوتربچگان پرانی		وقت آن شد که دل رفته به ما بازآری
خوش بود گنج که درتابد در ویرانی		نکته می‌گویی در حلقه مستان خراب
پیش خامان بنه آن قلیه و آن بورانی		می جوشیده بر این سوختگان گردان کن
کی بگوید لب تو حرف بدین آسانی		چه شدم من تو بگو هم که چه دانم شده‌ای

شکم گرسنگان را تو به نان ترسانی		گر تو ما را به جفای صنمان ترسانی
مردگان را بنشانی و به جان ترسانی		و به دشنام بتم آیی و تهدید دهی
همچو مخمورکش از رطل گران ترسانی		ور به مجنون سقطی از لب لیلی آری
گوش آنم کم از آن چرب زبان ترسانی		من که چون دیگ بر آتش ز تبش خشک لبم
گرگ ترسد نه من ار تو به شبان ترسانی		گرگ هجران پی من کرد و مرا ننگ آورد
ساده‌ای گر مگسان را تو بخوان ترسانی		باده‌ای گر تو ز تلخی ویم بیم دهی
نیست تاجر که تو او را به زیان ترسانی		پاکبازند و مقامر که در این جا جمعند
که تو تیری بزنی یا به کمان ترسانی		چون خیالات لطیفند نه خونند و نه گوشت

بر سر و سبلت این خنده زنان خنده زنی		تیغ را گر تو چو خورشید دمی رنده زنی
پاره پاره دل ما را تو بر آن ژنده زنی		ژنده پوشیدی و جامه ملکی برکندی
گر تو یک بند از آن طره بر این بنده زنی		هر کی بندی است از این آب و از این گل برهد
زان می لعل چو بر مردم شرمنده زنی		ساقیا عقل کجا ماند یا شرم و ادب
گر تو تابی ز رخت بر مه تابنده زنی		ماه فربه شود آن سان که نگنجد در چرخ
ز آنچ من مست شدم ضرب پراکنده زنی		ماه می‌گوید با زهره که گر مست شوی
نقد بستان تو چرا لاف ز آینده زنی		ماه تا ماهی از این ساقی جان سرمستند
خاصه که چشم بر آن چهره فرخنده زنی		خیز کامروز همایون و خوش و فرخنده‌ست
برهد پاش اگر تیشه بر این کنده زنی		سر باز از کله و پاش از این کنده غمی است
وقت آن شد که بر آن دولت پاینده زنی		هله ای باز کله بازده و پر بگشا
چو زنان چند بر این پنبه و پاغنده زنی		همچو منصور تو بر دار کن این ناطقه را

درکشی روی و مرا روی به محراب کنی		چه حریصی که مرا بی‌خور و بی‌خواب کنی
زهره‌ام را ببری در غم خود آب کنی		آب را در دهنم تلختر از زهر کنی
اشتر و رخت مرا قسمت اعراب کنی		سوی حج رانی و در بادیه‌ام قطع کنی
گه به بارانش همی سخره سیلاب کنی		گه ببخشی ثمر و زرع مرا خشک کنی
چون سوی دام روم دست به مضراب کنی		چون ز دام تو گریزم تو به تیرم دوزی
بی ادب گردم تو قصه آداب کنی		باادب باشم گویی که برو مست نه‌ای
هر دو چشمم ز نم و قطره چو میزاب کنی		گر بباری تو چو باران کرم بر بامم
گه صحبت تو مرا دشمن اصحاب کنی		گه عزلت تو بگویی که چو رهبان گشتی
چون قصب پیچ مرا هالک مهتاب کنی		گر قصب وار نپیچم دل خود در غم تو
در تسبب تو نکوهیدن اسباب کنی		در توکل تو بگویی که سبب سنت ماست
تن شود کلب معلم تش بی‌ناب کنی		باز جان صید کنی چنگل او درشکنی
لقب زرگر ما را همه قلاب کنی		زرگر رنگ رخ ما چو دکانی گیرد
هست لرزان که مباداش که کذاب کنی		من که باشم که به درگاه تو صبح صادق
دی دهی و به بهارش همه ایجاب کنی		همه را نفی کنی بازدهی صد چندان
بازشان هم تو فروز رخ عناب کنی		بزنی گردن انجم تو به تیغ خورشید
گوییش پس تو چرا فتح چنین باب کنی		چو خمش کرد بگویی که بگو و چو بگفت

چه زند پیش عقیق تو عقیق یمنی		به شکرخنده بتا نرخ شکر می‌شکنی
تا ز شرم تو نریزد گل سرخ چمنی		گلرخا سوی گلستان دو سه هفته بمرو
سرنگون زهره و مه را ز فلک درفکنی		گل چه باشد که اگر جانب گردون نگری
فتنه و شور و قیامت نکنی پس چه کنی		حق تو را از جهت فتنه و شور آورده‌ست
شکن زلف بدان داد که دل‌ها شکنی		روی چون آتش از آن داد که دل‌ها سوزی
هر بتی رو به شمن کرده که تو آن منی		دل ما بتکده‌ها نقش تو در وی شمنی
گر که قاف شود دل تو ز بیخش بکنی		برمکن تو دل خود از من ازیرا به جفا
که به هر چه که درافتم بنماید رسنی		در تک چاه زنخدان تو نادر آبی است
زان سبب که حسن اندر حسن اندر حسنی		در غمت بوالحسنان مذهب و دین گم کردند
تا در این بزم ندانند که تو در چه فنی		زیرکان را رخ تو مست از آن می‌دارد
کافری ای تن اگر بر جز این عشق تنی		کافری ای دل اگر در جز او دل بندی
هر چه پوشی به جز از خلعت او در کفنی		بی وی ار بر فلکی تو به خدا در گوری
جان جان‌هاست وطن چونک تو جان را وطنی		شمس تبریز که در روح وطن ساخته‌ای

تا به هر جا که روی خوشدل و سرمست روی		هله آن به که خوری این می و از دست روی
ماه چرخی چه زیان دارد اگر پست روی		چرخ گردان به تو گردد که تو آب اویی
همه دریا ز پی آید چو تو در شست روی		ماهیی لیک چنان مست توست آن دریا
رو سوی هست نهد چون تو سوی هست روی		صدقات همه شاهان که سوی نیست رود
وز ره رفق تو با این دو سه پابست روی		سابق تیزروانی تو در این راه دراز
تا در آن مجلس عیشی که جنان است روی		کسب عیش ابد آموز ز شمس تبریز

یا علی شیر خدا باشی یا خود علوی		اگر امشب بر من باشی و خانه نروی
برهی از خرد و ناگه دیوانه شوی		اندک اندک به جنون راه بری از دم من
تا بهار تو نماید گل و گلزار نوی		کهنه و پیر شدی زین خرد پیر گریز
این چه رسوایی و ننگ است زهی بند قوی		به خیالی به من آیی به خیالی بروی
بجوی زر بنه ارزی چو همان حب جوی		به ترازوی زر ار راه دهندت غلط است
پس کمال تو در آن نیست که یاوه بدوی		پیک لابد بدود کیک چو او هم بدود
بهر کعبه بدو ای جان نه ز خوف بدوی		بهر بردن بدو از هیبت مردن بمدو
مه برآید برهی از ره و همراه غوی		باش شب‌ها بر من تا به سحر تا که شبی
خنک آن کس که برد از بغل مه گروی		همه کس بیند رخساره مه را از دور
که ببرم سر تو گر تو از این جا نروی		مه ز آغاز چو خورشید بسی تیغ کشد
گوید او را که حریفی و ظریفی و روی		چون ببیند که سر خویش نمی‌گیرد او
پدر و مادر و خویش تو به منهاج سوی		من توام ور تو نیم یار شب و روز توام
فرد باشیم و یکی کوری چشم ثنوی		چه شود گر من و تو بی‌من و تو جمع شویم

کف دریا چه کند خواجه به جز دریایی		بده ای کف تو را قاعده لطف افزایی
ز پی خشم رهی ساعد و کف می‌خایی		چون تو خواهی که شکرخایی غلط اندازی
چون تویی پای علم نقد که را می‌پایی		صنما مغلطه بگذار و مگو تا فردا
عسل و قند چه دارند به جز سرکایی		ترشم گفتی و پیش شکر بی‌حد تو
ور چه هر جا بروم لیک نیم هرجایی		گر چه من روترشم لیک خم سرکه نیم
پیش رو دار مرا چونک جهان آرایی		گر تو خوبی و منم آینه روی خوشت
کی بود آینه را با رخ تو گنجایی		نی غلط گفتم سرمست بدم زفت زدم
تا به گوش تو فروخوانم ای بینایی		نو فسونی است مرا سخت عجب پیشتر آ

می‌دهد جان خوشی پرطربی پرهوسی		به شکرخنده اگر می‌ببرد جان ز کسی
گه به شب گشت کند بر دل و جان چون عسسی		گه سحر حمله برد بر همه چون خورشیدی
گه شود طوطی جان گر بچشد زان مگسی		گه یکی تنگ شکربار کند بهر نثار
تا شود کن فیکون صدر جهان مرتبسی		گه مدرس شود و درس کند بر سر صدر
تا گواه نفسش باشد عیسی نفسی		گه دمد یک نفسی عیسی مریم سازد
گه نماید دو جهان در نظرش همچو خسی		گه خسی را بکشد سرمه جان در دیده
هم بر آن چفسد و حمله نبرد پیش و پسی		متزمن نظری داری و هرچ آید پیش
ما همه نعره زنان زنگله همچون جرسی		صالح او آمد و این هر دو جهان یک اشتر

چو منی تو خود خود را کی بگوید چو منی		ای که تو چشمه حیوان و بهار چمنی
مه کی باشد که تو خورشید دو صد انجمی		من شبم تو مه بدری مگریز از شب خویش
تو که در مقعد صدقی چو شه اندر وطنی		پاسبان در تو ماه برین بام فلک
تو به پیمانه نگنجی تو نه عمر زمنی		ماه پیمانه عمر است گهی پر گه نیم
سزد ار کفش جفا بر دهن او بزنی		هر کی در عهد تو از جور زمانه گله کرد
جان بود تن نبود تن چو تو جان جان تنی		کاین زمانه چو تن است و تو در او چون جانی
پرتو جان تو دیدند در آن جسم سنی		سجده کردند ملایک تن آدم را زود
چوب رد بر سرش آمد که برو اهرمنی		اهرمن صورت گل دید و سرش سجده نکرد

سر فروکن به کرم ای که بر این بالایی		سخن تلخ مگو ای لب تو حلوایی
گوهر دیده و دل جانی و جان افزایی		هر چه گویی تو اگر تلخ و اگر شور خوش است
شش جهت را چه کنم در دل خون پالایی		نه به بالا نه به زیری و نه جان در جهت است
دل و جان مست شد و عقل و خرد سودایی		سر فروکن که از آن روز که رویت دیدم
تلخ آید شکر اندر دهن صفرایی		هر کی او عاشق جسم است ز جان محروم است
کی بود کز دل خورشید به بیرون آیی		ای که خورشید تو را سجده کند هر شامی
کوه‌ها را جهت ذره شدن می‌سایی		آفتابی که ز هر ذره طلوعی داری
چه نهانی و عجب این که در این غوغایی		چه لطیفی و ز آغاز چنان جباری
ور بگیری تو مرا بخت نوم افزایی		گر خطا گفتم و مقلوب و پراکنده مگیر
یک دمم زشت کنی باز توام آرایی		صورت عشق تویی صورت ما سایه تو
که من امروز ندارم به جهان گنجایی		می‌نماید که مگر دوش به خوابت دیدم
همرهان پیش شدستند که را می‌پایی		ساربانا بمخوابان شتر این منزل نیست
شعله دم می‌زند این دم تو چه می‌فرمایی		هین خمش کن که ز دم آتش دل شعله زند
تابش روز شود از وی نابینایی		شمس تبریز چو در شمس فلک درتابد

اندر او از بشریت بنماید اثری		هر کی از نیستی آید به سوی او خبری
گر علل گیرد جمله ز علی تا به ثری		التفاتی نبود همت او را به علل
به سوی او کند از عین حقیقت نظری		هر کسی که متلاشی شود و محو ز خویش
متمکن شده در کالبد جانوری		جوهری بیند صافی متحلی به حلل
رو دگر شو تو به تحقیق که او شد دگری		تو به صورت چه قناعت کنی از صحبت او
که بدان لطف و حلاوت نچشیدم شکری		بشنو شکر وی از من که به جان و سر تو

چشمه زندگانی گلشن لامکانی		ای شه جاودانی وی مه آسمانی
همچو جان ناپدیدم در تک بی‌نشانی		تا زلال تو دیدم قصه جان شنیدم
می‌رود مست هر سو یا تواش می‌دوانی		عاشق مشک خوش بو می‌کند صید آهو
ای جهان زنده از تو غرقه زندگانی		ای شکر بنده تو زان شکرخنده تو
می‌کند مرغ دستان شیوه دلستانی		روز شد های مستان بشنوید از گلستان
خانه پرانگبین کن چون شکر می‌فشانی		شیوه یاسمین کن سر بجنبان چنین کن
با شکر درسرشته غنچه گلستانی		نرگست مست گشته جنیی یا فرشته
می‌زند جان معلق با می رایگانی		با چنین ساقی حق با خودی کفر مطلق
مست الله اکبر کش نبوده است ثانی		روز و شب ای برادر مست و بی‌خویش خوشتر
عشق او در روان‌ها هم امان هم امانی		نام او جان جان‌ها یاد او لعل کان‌ها
اسم شد پس مسما بی‌دوی بی‌توانی		چون برم نام او را دررسد بخت خضرا
می‌روم سوی ایشان با تو گفتم تو دانی		چند مستند پنهان اندر این سبز میدان
مفخر آل یاسین وز خدا ارمغانی		جان ویسند و رامین سخت شیرین شیرین
آب حیوان بیابی قلزم شادمانی		تو اگر می‌شتابی سوی مرغان آبی
سوی عشق آی یک شب هم ببین میزبانی		چرب و شیرین بخوردی عیش و عشرت بکردی
ای شه بامرادان مستمان می‌کشانی		ما هم از بامدادان بیخود و مست و شادان
وز می پیر رهبان هر دمی دوستگانی		با ظریفان و خوبان تا به شب پای کوبان
در دل و جان بتابد از ره بی‌دهانی		این قدح می شتابد تا شما را بیابد
غیر این نیست چیزی تو مباش امتحانی		ای که داری تو فهمی قبض کن قبض اعمی
غیر این نیست ماهی غیر این جمله فانی		غیر این نیست راهی غیر این نیست شاهی
ترک اصحاب هش کن باده خور در نهانی		نی خمش کن خمش کن رو به قاصد ترش کن

روز و شب‌ها تا سحر بگریستی		قدر غم گر چشم سر بگریستی
انجم و شمس و قمر بگریستی		آسمان گر واقفستی زین فراق
بر خود و تاج و کمر بگریستی		زین چنین عزلی شه ار واقف شدی
بر کنار و بوسه بربگریستی		گر شب گردک بدیدی این طلاق
بر قنینه و شیشه گر بگریستی		گر شراب لعل دیدی این خمار
برگ گل بر شاخ تر بگریستی		گر گلستان واقفستی زین خزان
سست کردی بال و پر بگریستی		مرغ پران واقفستی زین شکار
نوحه کردی بر هنر بگریستی		گر فلاطون را هنر نفریفتی
روزن و دیوار و در بگریستی		روزن ار واقف شدی از دود مرگ
گر بدیدی این خطر بگریستی		کشتی اندر بحر رقصان می‌رود
محتشم بر سیم و زر بگریستی		آتش این بوته گر ظاهر شدی
بر مصاف و کر و فر بگریستی		رستم ار هم واقفستی زین ستم
ور نه با خون جگر بگریستی		این اجل کر است و ناله نشنود
ور دلش بودی حجر بگریستی		دل ندارد هیچ این جلاد مرگ
دست و پا بر همدگر بگریستی		گر نمودی ناخنان خویش مرگ
ماده بز بر شیر نر بگریستی		وقت پیچاپیچ اگر حاضر شدی
ور نه بر مرگ پسر بگریستی		مادر فرزندخوار آمد زمین
گر شدی پیدا شکر بگریستی		جان شیرین دادن از تلخی مرگ
ترک کردی عر و عر بگریستی		داندی مقری که عرعر می‌کند
این جنازه بر گذر بگریستی		گر جنازه واقفستی زین کفن
عاقلستی بیشتر بگریستی		کودک نوزاد می‌گرید ز نقل
ور نه چشم گاو و خر بگریستی		لیک بی‌عقلی نگرید طفل نیز
چاره دیدی چون مطر بگریستی		با همه تلخی همین شیرین ما
زان چه دید آن دیده ور بگریستی		زان که شیرین دید تلخی‌های مرگ
کو خبر تا زین خبر بگریستی		که گذشت آن من و رفت آنچ رفت
بر سپر جستی سپر بگریستی		تیر زهرآلود کآمد بر جگر
شاید ار زیر و زبر بگریستی		زیر خاکم آن چنانک این جهان
ور بدی صاحب نظر بگریستی		هین خمش کن نیست یک صاحب نظر
تا بر آن فخرالبشر بگریستی		شمس تبریزی برفت و کو کسی
لیک بی‌او این صور بگریستی		عالم معنی عروسی یافت زو
گر بدی سمع و بصر بگریستی		این جهان را غیر آن سمع و بصر

با چنین خصلت به حاصل کی رسی		با چنین رفتن به منزل کی رسی
در سبک روحان یک دل کی رسی		بس گران جانی و بس اشتردلی
با چنین وصلت به واصل کی رسی		با چنین زفتی چگونه کم زنی
در گشاد سر مشکل کی رسی		چونک اندر سر گشادی نیستت
پس به پاک از آب و از گل کی رسی		همچو آبی اندر این گل مانده‌ای
ور نه در خورشید کامل کی رسی		بگذر از خورشید وز مه چون خلیل
ز آنک بی‌مفضل به مفضل کی رسی		چون ضعیفی رو به فضل حق گریز
از چنین موجی به ساحل کی رسی		بی عنایت‌های آن دریای لطف
چون محمد در منازل کی رسی		بی براق عشق و سعی جبرئیل
در پناه شاه مقبل کی رسی		بی پناهان را پناه خود کنی
ور نه چون مردی به بسمل کی رسی		پیش بسم الله بسمل شو تمام

بسکلد صد لنگر از دیوانگی		چاره‌ای کو بهتر از دیوانگی
هیچ دیدی کافر از دیوانگی		ای بسا کافر شده از عقل خویش
رنج گردد لاغر از دیوانگی		رنج فربه شد برو دیوانه شو
زود بستان ساغر از دیوانگی		در خراباتی که مجنونان روند
کیقباد و سنجر از دیوانگی		اه چه محرومند و چه بی‌بهره‌اند
فارسان لشکر از دیوانگی		شاد و منصورند و بس بادولتند
گر تو را باشد پر از دیوانگی		برروی بر آسمان همچون مسیح
برگشادم صد در از دیوانگی		شمس تبریزی برای عشق تو

ماه بدری گرد ما گردان بلی		قره العین منی ای جان بلی
می‌فرستد حوری و رضوان بلی		صد هزاران آفرین بر روی تو
خاکیان را آمدی مهمان بلی		ای چراغ و مشعله هفت آسمان
گنج آید جانب ویران بلی		از کمال رحمت و شاهنشهی
یابد ابلیس لعین ایمان بلی		سرو رحمت چون خرامان شد به باغ
واجب آید دادن تاوان بلی		چون شکستی شیشه درویش را
علم بخشد علم القرآن بلی		ملک بخشد مالک الملک از کرم
ذره‌ها آیند در جولان بلی		آفتابی چون ز مشرق سر زند
هر محال اکنون شود امکان بلی		جاء ربک و الملائک چون رسید
گرددت دشوارها آسان بلی		در فتوح فتحت ابوابها
خواب را رانی ز نرگسدان بلی		امشب ای دلدار خواب آلود من
بر خورد از فرجه بستان بلی		چشم نرگس چون به ترک خواب گفت
بو برد از گلبن و ریحان بلی		مغز خود را چون ز غفلت پاک روفت
سخت شیرین باشد این دوران بلی		روز تا شب مست و شب تا روز مست
هست محسن درخور احسان بلی		بلبلا بر منبر گلبن بگو
سنگ آرد منطق لقمان بلی		چون فزون شد اشتهای مستمع
ریح یوسف شد سوی کنعان بلی		از دیار مصر مر یعقوب را
سر شود پیدا از آن سلطان بلی		گر خمش باشی و سر پنهان کنی
هر فرج را می‌کشد از کان بلی		خامشی صبر آمد و آثار صبر

بوی یار مهربان آید همی		بوی باغ و گلستان آید همی
آب دریا تا میان آید همی		از نثار جوهر یارم مرا
نرمتر از پرنیان آید همی		با خیال گلستانش خارزار
نردبان آسمان آید همی		از چنین نجار یعنی عشق او
لحظه لحظه بوی نان آید همی		جوع کلبم را ز مطبخ‌های جان
عاشقان را بوی جان آید همی		زان در و دیوارهای کوی دوست
این چنین را آن چنان آید همی		یک وفا می‌آر و می‌بر صد هزار
نابمرده در جنان آید همی		هر که میرد پیش حسن روی دوست
لیک از این زشتان نهان آید همی		کاروان غیب می‌آید به عین
بلبل اندر گلبنان آید همی		نغزرویان سوی زشتان کی روند
گل به غنچه خوش دهان آید همی		پهلوی نرگس بروید یاسمین
کان جهان اندر جهان آید همی		این همه رمز است و مقصود این بود
لامکان اندر مکان آید همی		همچو روغن در میان جان شیر
بی نشان اندر نشان آید همی		همچو عقل اندر میان خون و پوست
می‌به کف دامن کشان آید همی		وز ورای عقل عشق خوبرو
جز همین گفتن که آن آید همی		وز ورای عشق آن کش شرح نیست
از سوی غیرت سنان آید همی		بیش از این شرحش توان کردن ولیک
هر کسی را صد گمان آید همی		تن زنم زیرا ز حرف مشکلش

وز نظرها سخت پنهان می‌روی		هر دم ای دل سوی جانان می‌روی
در پی خورشید رخشان می‌روی		جامه‌ها را چاک کردی همچو ماه
وز درون بر هفت کیوان می‌روی		ای نشسته با حریفان بر زمین
سوی صورتگر به مهمان می‌روی		پیش مهمانان به صورت حاضری
در میان نقش انسان می‌روی		چون قلم بر دست آن نقاش چست
آب حیوانی به بستان می‌روی		همچو آبی می‌روی در زیر کاه
چشم دیدی چون خرامان می‌روی		در جهان غمگین نماندی گر تو را
چون نهان از جمله خلقان می‌روی		ای دریغا خلق دیدی مر تو را
چون به پیش تخت سلطان می‌روی		حال ما بنگر ببر پیغام ما

بار دیگر دل چو آهن کرده‌ای		بار دیگر عزم رفتن کرده‌ای
در چراغ ما تو روغن کرده‌ای		نی چراغ عشرت ما را مکش
پرگل و نسرین و سوسن کرده‌ای		الله الله کاین جهان از روی خود
دوستی و کار دشمن کرده‌ای		الله الله تا نگوید دشمنی
ای که عالم را تو روشن کرده‌ای		الله الله بندگان را جمع دار
عشقبازی‌ها که با من کرده‌ای		بار دیگر تو به یک سو می‌نهی
نفس بد را پاکدامن کرده‌ای		الله الله کز نثار آستین
همچو مه از سیم خرمن کرده‌ای		کان زرکوبان صلاح الدین که تو

مشک را در لامکان افکنده‌ای		بوی مشکی در جهان افکنده‌ای
در زمین و آسمان افکنده‌ای		صد هزاران غلغله زین بوی مشک
آتشی در عقل و جان افکنده‌ای		از شعاع نور و نار خویشتن
شورشی در بحر و کان افکنده‌ای		از کمال لعل جان افزای خویش
در دل عاشق کشان افکنده‌ای		تو نهادی قاعده عاشق کشی
در میان زنگیان افکنده‌ای		صد هزاران روح رومی روی را
چونشان اندر گمان افکنده‌ای		با یقین پاکشان بسرشته‌ای
چونشان در قید نان افکنده‌ای		چون به دست خویششان کردی خمیر
زیر این دام گران افکنده‌ای		هم شکار و هم شکاری گیر را
بی دلان را در فغان افکنده‌ای		پردلان را همچو دل بشکسته‌ای
پیش عقل پاسبان افکنده‌ای		جان سلطان زادگان را بنده وار

از جهان تا کم بود غمخواره‌ای		فارغم گر گشت دل آواره‌ای
تا بریزد هر کجا استاره‌ای		آفتاب عشق تو تابنده باد
پاره گشت و لعل شد هر پاره‌ای		آفتابی کو به کوه طور تافت
طفل گویا گشت در گهواره‌ای		تابشش بر چادر مریم رسید
کور اصلی را نباشد چاره‌ای		هر کی او منکر شود خورشید را
صد هزاران چشمه بین از خاره‌ای		چون عصای عشق او بر دل بزد
دور بادا از چنین رخساره‌ای		چشم بد گر چه که آن چشم من است
این چنین در بست از مکاره‌ای		صد دکان مکر در بازار عشق
حلقه حلقه هر کجا سحاره‌ای		شمس تبریزی به پیش چشم تو

بانگ نای و بانگ نای و بانگ نای		ای درآورده جهانی را ز پای
بوسه جای و بوسه جای و بوسه جای		چیست نی آن یار شیرین بوسه را
دست و پای و دست و پای و دست پای		آن نی بی‌دست و پا بستد ز خلق
نیست الا بانگ پر آن همای		نی بهانه‌ست این نه بر پای نی است
می‌کشد اهل خدا را تا خدای		خود خدای است این همه روپوش چیست
از غنی دان آنچ بینی با گدای		ما گدایانیم و الله الغنی
ز آفتاب آمد شعاع این سرای		ما همه تاریکی و الله نور
نور خواهی زین سرا بر بام آی		در سرا چون سایه آمیز است نور
دل نخواهی تنگ رو زین تنگنای		دلخوشی گاهی و گاهی تنگ دل

این جفا را از کجا آموختی		باوفا یارا جفا آموختی
در شکار جان ما آموختی		کو وفاهای لطیفت کز نخست
خوبیش دادی وفا آموختی		هر کجا زشتی جفاکاری رسید
هم ز یار آشنا آموختی		ای دل از عالم چنین بیگانگی
این بلی را زان بلا آموختی		جانت گر خواهد صنم گویی بلی
این مگر از اژدها آموختی		عشق را گفتم فروخوردی مرا
تو مگر هم زان عصا آموختی		آن عصای موسی اژدرها بخورد
از لبش آخر دوا آموختی		ای دل ار از غمزه‌اش خسته شدی
از یکی باری خطا آموختی		شکر هشتی و شکایت می‌کنی
آن چنان کز انبیا آموختی		زان شکرخانه مگو الا که شکر
کاین صفا از مصطفی آموختی		این صفا را از گله تیره مکن
جمله آن شو کز خدا آموختی		هر چه خلق آموختت زان لب ببند
سوختی لیکن ضیا آموختی		عاشقا از شمس تبریزی چو ابر

وز مصاف ای پهلوان بگریختی		عاقبت از عاشقان بگریختی
همچو روبه از میان بگریختی		سوی شیران حمله بردی همچو شیر
از میان نردبان بگریختی		قصد بام آسمان می‌داشتی
کز صداع این و آن بگریختی		تو چگونه دارویی هر درد را
چون ز تهدید خسان بگریختی		پس روی انبیا چون می‌کنی
مرده باشی چون ز جان بگریختی		مرده رنگی و نداری زندگی
رو که وقت امتحان بگریختی		دستمزد شادمانی صبر توست
چون ز بانگ پاسبان بگریختی		صبر می‌کن در حصار غم کنون
چون ز تیر خرکمان بگریختی		کی ببینی چشم تیرانداز را
چون تو از زخم زبان بگریختی		زخم تیغ و تیر چون خواهی کشید
پس چرا سوی نشان بگریختی		رو خمش کن بی‌نشانی خامشی است

تازه کن این جان ما را ساعتی		اندرآ در خانه یارا ساعتی
مجلس ما را بیارا ساعتی		این حریفان را بخندان لحظه‌ای
آفتاب آشکارا ساعتی		تا ببیند آسمان در نیم شب
تا سمرقند و بخارا ساعتی		تا ز قونیه بتابد نور عشق
بی درنگ و بی‌مدارا ساعتی		روز کن شب را به یک دم همچو صبح
همچو آب از سنگ خارا ساعتی		تا ز سینه برزند آن آفتاب
ملک نوشروان و دارا ساعتی		تا ز دارالملک دل برهم زند

با هوس همراه و هم منزل شدی		گوید آن دلبر که چون همدل شدی
در جهان جان‌ها حاصل شدی		از میان نقش‌ها پنهان شدی
هم به شمشیر خدا بسمل شدی		هم برآوردی سر از لطف خدا
چونک از آتش چنین کامل شدی		پیش آتش رو تو از نقصان مترس
ننگ بادت باز چون عاقل شدی		عشرت دیوانگان را دیده‌ای
چون نمردی چون در آب و گل شدی		چون نه‌ای حیوان چه مست سبزه‌ای
ور نگیری باطل باطل شدی		آستین شه صلاح الدین بگیر

چرخ را چون ذره‌ها برهم زدی		آفتابا سوی مه رویان شدی
چون بگستردی تو دین بیخودی		آتشی در کفر و ایمان شعله زد
چشمه چشمه جوش جوش سرمدی		پست و بالا عشق پر شد همچو بحر
بر سر آتش تو آتش آمدی		عالمی پرآتش عشاق بود
سجده آرد دین پاک احمدی		هر سحرگه پیش قانون‌های تو
بی وجودان را چه نیکی یا بدی		بی وجودی گر تو را نقصان نهد
تا برآری سر ز سعد و اسعدی		خاک پای شمس تبریزی ببوس

خوش برآمد دی نگارم اندکی		باوفاتر گشت یارم اندکی
گشت خندان روزگارم اندکی		دی بخندید آن بهار نیکوان
سبزتر شد سبزه زارم اندکی		خوش برآمد آن گل صدبرگ من
زان نفس من برقرارم اندکی		صبحدم آن صبح من زد یک نفس
خاک شو تا بر تو بارم اندکی		ابر من دی بر لب دریا نشست
باش کاندر دست خارم اندکی		خوش ببارم خاک را گل‌ها دهم
صبر کن تا سر بخارم اندکی		مهلتم ده خوش به خوش از سر مرو
کافرم گر صبر دارم اندکی		نی غلط گفتم که اندر عشق او

هست نقل و باده بی‌حد بلی		هست امروز آنچ می‌باید بلی
کان شیرینی بنامیزد بلی		هست ای ساقی خوب از بامداد
ساقی صد زهره و فرقد بلی		آفتاب امروز گشته‌ست از پگاه
لوح شست از هوز و ابجد بلی		شد عطارد مست و اشکسته قلم
هر چه می‌گفت آن چنان آمد بلی		مطرب ناهید بربط می‌نواخت
پرشکر گردد دل کاغذ بلی		دفتر عشقش چو برخواند خرد
گشت هر سعدی کنون اسعد بلی		گشت حاصل آرزوی دل نعم
داد بستانیم از هر دد بلی		چونک سلطان ملاحت داد داد
کز سخن دیگر سخن زاید بلی		بس کنم کاین قصه‌ای بی‌منتهاست

رو نماید یار سیمین بر بلی		باز گردد عاقبت این در بلی
بار دیگر با می و ساغر بلی		ساقی ما یاد این مستان کند
بشکفد آن شاخه‌های تر بلی		نوبهار حسن آید سوی باغ
جفت گردد ورد و نیلوفر بلی		طاق‌های سبز چون بندد چمن
پر شود از مشک و از عنبر بلی		دامن پرخاک و خاشاک زمین
اندرآمیزند سیم و زر بلی		آن بر سیمین و این روی چو زر
مست گردد زان می احمر بلی		این سر مخمور اندیشه پرست
روشنی یابد از آن منظر بلی		این دو چشم اشکبار نوحه گر
حلقه‌ها یابند از آن زرگر بلی		گوش‌ها که حلقه در گوش وی است
یابد ایمان این دل کافر بلی		شاهد جان چون شهادت عرضه کرد
وارهد عیسی جان زین خر بلی		چون براق عشق از گردون رسید
او بود از صد جهان بهتر بلی		جمله خلق جهان در یک کس است
تا ابد روید نی و شکر بلی		من خمش کردم ولیکن در دلم

چیز نو نو راهرو خواهد همی		طبع چیزی نو به نو خواهد همی
سر دو گوش سرشنو خواهد همی		سر نو خواهی که تا خندان شود
جان حیوان کاه و جو خواهد همی		جان پاکان طالب جان زر است
ساقی از مستان گرو خواهد همی		گفته مستان ساقیا هل من مزید
جوی کن کان آب گو خواهد همی		رو به سر چون سیل تا بحر حیات

واقفی بر عجزم اما می‌کنی		با من ای عشق امتحان‌ها می‌کنی
ظن کژ را در دلش جا می‌کنی		ترجمان سر دشمن می‌شوی
هم شکایت را تو پیدا می‌کنی		هم تو اندر بیشه آتش می‌زنی
چون ضعیفان شور و شکوی می‌کنی		تا گمان آید که بر تو ظلم رفت
هر چه می‌خواهی ز بالامی کنی		آفتابی ظلم بر تو کی کند
جنگ ما را خوش تماشا می‌کنی		می‌کنی ما را حسود همدگر
زاهدان را مست فردا می‌کنی		عارفان را نقد شربت می‌دهی
بلبلان را مست و گویا می‌کنی		مرغ مرگ اندیش را غم می‌دهی
طوطی خود را شکرخا می‌کنی		زاغ را مشتاق سرگین می‌کنی
وین دگر را رو به دریا می‌کنی		آن یکی را می‌کشی در کان و کوه
یا جزای زلت ما می‌کنی		از ره محنت به دولت می‌کشی
جمله احسان و مواسا می‌کنی		اندر این دریا همه سود است و داد
گر چه ما را بی‌سر و پا می‌کنی		این سر نکته است پایانش تو گوی

با توام گر چه که بی‌من می‌روی		باز چون گل سوی گلشن می‌روی
گلرخا خوش سوی سوسن می‌روی		صدزبان شد سوسن اندر شرح تو
از برای باده دادن می‌روی		سوی مستان با دو لعل می فروش
تو بکش چون ماه روشن می‌روی		شاهدان استاره وار اندر پیت
با دل چون سنگ و آهن می‌روی		در کی خواهی آتشی دیگر زدن
پیش تو چون سوی روزن می‌روی		آفتابا ذره‌ام رقصان تو
سرمه وار ای دل به هاون می‌روی		تا درآرد شمس تبریزی به چشم

بانگ برزد مست عشق او که هی		ناگهان اندردویدم پیش وی
چون تویی را زهره کی بوده‌ست کی		هیچ می‌دانی چه خون ریز است او
سربریده ناله کن مانند نی		شکران در عشق او بگداختند
تا نبرد تیغ او پایت ز پی		پاک کن رگ‌های خود در عشق او
تا برآرد صد بهار از ماه دی		بر گلستانش گدازان شو چو برف
تا تو را گویند ای قیوم حی		یا درآ و نرم نرمک مرده شو
تا بجوشد وارهد از نیک و بی		حبس کن مر شیره را در خنب حق
تا ببینی مر مرا معدوم شی		شمس تبریزی بیا در من نگر

وز همه یاران تو زوتر برجهی		خوش بود گر کاهلی یک سو نهی
هست دم داری در این ره روبهی		هست سرتیزی شعار شیر نر
یوسفت با توست اگر خود در چهی		برفروز آتش زنه در دست توست
باز طالع شو ز مشرق چون مهی		گر غروب آمد به گور اندرشدی
پس بجنب ای قد تو سرو سهی		گرم شد آن یخ ز جنبش بس گداخت
که به گوش توست خوب خرگهی		برجهان تو اسب را ترکانه زود
گفت شاهنشاه جان نبود تهی		سارعوا فرمود پس مردانه رو
وآنگه از خورشید بین شاهنشهی		همچو زهره ناله کن هر صبحگاه
بعد کاهش یافت آن مه فربهی		بدر هر شب در روش لاغرتر است
تا چه‌ها بخشد چو باشی درگهی		وقت دوری شاه پروردت به لطف
در خموشی‌هاست دخل آگهی		بس کن آخر توبه کردی از مقال

کز جهان جان نشان آورده‌ای		مرحبا ای پرده تو آن پرده‌ای
ز آنک جان این جهان مرده‌ای		برگذر از گوش و بر جان‌ها بزن
اندر آن عالم که دل را برده‌ای		درربا جان را و بر بالا برو
کان شراب آسمانی خورده‌ای		ماه خندانت گواهی می‌دهد
کز الست اندر عسل پرورده‌ای		جان شیرینت نشانی می‌دهد
تا نماید کشت‌ها که کرده‌ای		سبزه‌ها از خاک بررستن گرفت

هیچ گل بی‌زخم خاری دیده‌ای		هیچ خمری بی‌خماری دیده‌ای
بی خزانی نوبهاری دیده‌ای		در گلستان جهان آب و گل
هیچ چون حق غمگساری دیده‌ای		چونک غم پیش آیدت در حق گریز
هیچ کس را کار و باری دیده‌ای		کار حق کن بار حق کش جز ز حق
در تجلی بی‌غباری دیده‌ای		هیچ دل را بی‌صقال لطف او
جز خیالی دل فشاری دیده‌ای		بی جمال خوب دلدار قدیم
شرح ده ای دل تو باری دیده‌ای		از نشاط صرف ناآمیخته
بی خطر ایمن مطاری دیده‌ای		در جهان صاف بی‌درد و دغل
ای شکاری چون شکاری دیده‌ای		چون سگ کهف آی در غار وفا
چونک دیده اعتباری دیده‌ای		لب ببند و چشم عبرت برگشا
گر ز چشم بد عثاری دیده‌ای		شمس تبریزی بگیرد دست تو

هست در کوی شما دیوانه‌ای		می‌زنم حلقه در هر خانه‌ای
دام عشق دلبری دردانه‌ای		مرغ جان دیوانه آن دام شد
در جنون دریادلی مردانه‌ای		عقل‌ها نعره زنان کآخر کجاست
تا به گوشش دردمیم افسانه‌ای		ای خدا مجنون آن لیلی کجاست
از فسون عاشقان بیگانه‌ای		ز آنک گوش عقل نامحرم بود
میل دارد با شکسته شانه‌ای		سلسله زلفی که جان مجنون او است
الغیاث از فتنه فتانه‌ای		شهر ما پرفتنه و پرشور شد
کز فرج باشد ورا دندانه‌ای		زوتر ای قفال مفتاحی بساز
کی چو فرزین کژ رود فرزانه‌ای		هین خمش کن کژ مرو فرزین نه‌ای

سرنگونان را سری درواستی		گر سران را بی‌سری درواستی
یا زبانی یا دلی برجاستی		از برای شرح آتش‌های غم
در شب تاریک غم با ماستی		یا شعاعی زان رخ مهتاب او
هم از آن رو بی‌سر و بی‌پاستی		یا کسی دیگر برای همدمی
ناله‌ها از آسمان برخاستی		گر اثر بودی از آن مه بر زمین
راست و چپ بی‌این دهان غوغاستی		ور نه دست غیر تستی بر دهان
یا به دریا یا خود او دریاستی		گر از آن در پرتوی بر دل زدی
چشمه چشمه سوی دریاهاستی		ور نه غیرت خاک زد در چشم دل
ور نه ز الا هر دو عالم لاستی		نیست پروای دو عالم عشق را
ور نه عاشق بر سر جوزاستی		عشق را خود خاک باشی آرزو است
ز آتش عشق جحیم آساستی		تا چو برف این هر دو عالم در گداز
گر عصا در پنجه موساستی		اژدهای عشق خوردی جمله را
پیش جوع کلب نان یکتاستی		لقمه‌ای کردی دو عالم را چنانک
تا تجلی‌هاش مستوفاستی		پیش شمس الدین تبریز آمدی

وی نگار سیمبر شاد آمدی		ای بهار سبز و تر شاد آمدی
ای حیات جان و سر شاد آمدی		درفکندی در سر و جان فتنه‌ای
صد هزاران شور و شر شاد آمدی		درفکن اندر دماغ مرد و زن
ای بلای سیم و زر شاد آمدی		از بر سیمین تو کارم زر است
ای تو خورشید و قمر شاد آمدی		پای خود بر تارک خورشید نه
سوی آن کوه و کمر شاد آمدی		لعل گوید از میان کان تو را
هست مست و بی‌خبر شاد آمدی		شمس تبریزی که عالم از رخت

ره دهد ما را بر آن بالا بلی		ساقی این جا هست ای مولا بلی
بنده گردد شکر و حلوا بلی		پیش آن لب‌های آری گوی او
هست جعدش مایه سودا بلی		هست چشمش قلزم مستی نعم
خوش برآید همچو گل با ما بلی		این همه بگذشت آن سرو سهی
من شوم شیرینتر از خرما بلی		چون بخسبم زیر سایه نخل او
سیم دزدد زان قمرسیما بلی		هم عسس هم دزد ای جان هر شبی
دزد گردد عاجز و رسوا بلی		چون برآید آفتاب روی او
در دماغ او کند صفرا بلی		ناشتاب آن کس که او حلوا خورد
روید از سر گلشن اخفی بلی		بس کن آن کس کو سری پنهان کند

هم بهاری در میان ماه دی		هم تو شمعی هم تو شاهد هم تو می
آفتاب و صد هزاران همچو دی		هر طرف از عشق تو پر سوخته
رفت شکر زین هوس در جان نی		چون همیشه آتشت در نی فتد
زهره نی جان را که گوید های و هی		سر بریدی صد هزاران را به عشق
خانه‌ها زیر زمین چون شهر ری		عاشقان سازیده‌اند از چشم بد
وای آنک ماند اندر نیک و بی		نیست از دانش بتر اشکنجه‌ای
زخم‌ها خورده نکرده وای وی		آن زنان مصر اندر بیخودی
صد هزاران ساله ره را کرده طی		در شب معراج شاه از بیخودی
تخته بندی ز استخوان و عرق و پی		برشکن از باده‌های بیخودان
ز آنک تو چون آفتابی ما چو فی		شمس تبریزی تو ما را محو کن

نوش کردم از کف شه زاده‌ای		باد بین اندر سرم از باده‌ای
بر سر آمد تابناکی ساده‌ای		جان چو اندر باده او غوطه خورد
هر طرف زیبا نگاری شاده‌ای		چشم جان می‌دید نقشی بوالعجب
بر سر او ساقی استاده‌ای		هر دو گامی مست عشقی خفته‌ای
زان طرب شد پر جان بگشاده‌ای		زان هوس شد پای دل‌ها بسته‌ای
تا گرو شد زهد را سجاده‌ای		نوش نوش مستیان بر عرش رفت
در نهان او دولتی آماده‌ای		شمس تبریزی سر این دولت است

کو گرفت از عاشقانش دوریی		آه از عشق جمال حوریی
صحت تازه شد از رنجوریی		زندگی نو به نو از کشتنش
در تک دریا ز دریا دوریی		گر گهر داری ببین حال مرا
چون شدم می چون کنم انگوریی		گفتم ای عقلم کجایی عقل گفت
تا نماند در دو عالم کوریی		جان بسوز و سرمه کن خاکسترش
گرد آن شهد ازل زنبوریی		تا کند جان‌های بی‌جان در سماع
جمله ویران‌هات را معموریی		تا کند آن شمس تبریزی به حق

ای دلی کز شیر شیران خورده‌ای		ای دلی کز گلشکر پرورده‌ای
حاتم از دست سلیمان برده‌ای		وی دلی کز عقل اول زاده‌ای
این چه جان است این چه جان آورده‌ای		طاقت عشقت ندارد هیچ جان
زیر دامن طرفه پنهان کرده‌ای		آفتابی کآفتاب از عکس او است
هم مسیح صد هزاران مرده‌ای		هم چراغ صد هزاران ظلمتی
از کدام انگورها افشرده‌ای		این شرابی را که ساقی گشته‌ای
دستگیر صد هزار افسرده‌ای		هم زمستان جهان را میوه‌ای
شه صلاح الدین که تو صدمرده‌ای		کار زرکوبان چو زر کردی چو زر

آن نمی‌دانم برو خوش می‌روی		گر در آب و گر در آتش می‌روی
رو که سوی یار مه وش می‌روی		در رخت پیداست والله رنگ او
سوی نقش نامنقش می‌روی		نقش‌ها را پشت و پایی می‌زنی
مست و دست انداز و سرکش می‌روی		ذوق جان‌ها می‌زند بر جان تو
گر به عرش و گر به مفرش می‌روی		در پی تو می‌دود اقبال رو
چه عجب گر تو مشوش می‌روی		آنک در سر داری از سودای یار
گر چه ظاهر اندر این شش می‌روی		شه صلاح الدین برآ زین شش جهت

ز میان حرم سبحانی		ز کجا آمده‌ای می‌دانی
آن مقامات خوش روحانی		یاد کن هیچ به یادت آید
لاجرم خیره و سرگردانی		پس فراموش شدستت آن‌ها
این چه بیع است بدین ارزانی		جان فروشی به یکی مشتی خاک
نی غلامی ملکی سلطانی		بازده خاک و بدان قیمت خود
خوبرویان خوش پنهانی		جهت تو ز فلک آمده‌اند

درنیابند چه می‌پنداری		آنچ در سینه نهان می‌داری
که خدایت دهدا بیداری		خفته پنداشته‌ای دل‌ها را
آن بدیده‌ست گلی یا خاری		هر درخت آنچ که دارد در دل
تا ندانند که تو بیماری		ای چو خفاش نهان گشته ز روز
گر چه در پیشگه اسراری		به خدا از همگان فاشتری
گر چه ز اندیشه چو بوتیماری		پیش خورشید همان خفاشی
کو چه شکل است به وقت زاری		چنگ اگر چه که ننالد دانند
کو ندارد صفت هشیاری		ور بنالد ز غمی هم دانند

نی خیالی نی پری نی بشری		ای خیالی که به دل می‌گذری
نه زمین و نه فلک می‌سپری		اثر پای تو را می‌جویم
نه تو از بی‌خبران باخبری		گر ز تو باخبران بی‌خبرند
تو مقیم نظری یا نظری		مونس و یار دلی یا تو دلی
قف زمانا بخداء البصر		ایها الخاطر فی مکرمه
بدل اللیل بضؤ السحر		لا تعجل به مرور و نوی
الهیولی به حسان الصور		حسن تدبیرک قد صاغ لنا
عشق تو دیگر و تو خود دگری		گر صور جان و هیولی خرد است
ای تو کرده پدران را پدری		این هیولی پدر صورت‌هاست
چه کند آب چو آبش ببری		نی هیولای همه آبی بود
دگرم عشوه مده تو دگری		گر هیولا و صور جان افزاست
ریگ را هرزه چرا می‌شمری		از هیولا است صور ریگ روان

تو چرا دلبر و شیرین نظری		تو چرا جمله نبات و شکری
تو چرا تازه چو شاخ شجری		تو چرا همچو گل خندانی
تو به یک غمزه چرا عقل بری		تو به یک خنده چرا راه زنی
تو چرا چست چو قرص قمری		تو چرا صاف چو صحن فلکی
تو چرا روشن و خوش چون گهری		تو چرا بی‌بنه چون دریایی
ای همه پیشه تو فتنه گری		عاقلان را ز چه دیوانه کنی
ز آدمی و ملک و دیو و پری		ساکنان را ز چه در رقص آری
تو چرا پرده مردم بدری		تو چرا توبه مردم شکنی
تو کجایی به چه اندیشه دری		همه دل‌ها چو در اندیشه توست

در صد جهان نگنجی گر یک نشان بیابی		از دلبر نهانی گر بوی جان بیابی
هم ملک غیب گیری هم غیب دان بیابی		چون مهر جان پذیری بی‌لشکری امیری
گر در زمین ندیدی در آسمان بیابی		گنجی که تو شنیدی سودای آن گزیدی
هم رایگان ببینی هم رایگان بیابی		در عشق اگر امینی ای بس بتان چینی
نقش بهشت یک یک هم در جهان بیابی		در آینه مبارک آن صاف صاف بی‌شک
گر جان بشد ز دستت صد همچنان بیابی		چون تیر عشق خستت معشوق کرد مستت
گر از وساوس دل یک دم امان بیابی		قفل طلسم مشکل سهلت شود به حاصل
تا نقش بند آن را اندر عیان بیابی		درهم شکن بتان را از بهر شاه جان را
در رمزهای مطلق صد ترجمان بیابی		تبریز در محقق از شمس ملت و حق

چون شمع زنده باشی همچون شرر نخسپی		چه باشد ای برادر یک شب اگر نخسپی
نیک اختریت باشد گر چون قمر نخسپی		درهای آسمان را شب سخت می‌گشاید
زیر فلک نمانی جز بر زبر نخسپی		گر مرد آسمانی مشتاق آن جهانی
باید که همچو قیصر در کر و فر نخسپی		چون لشکر حبش شب بر روم حمله آرد
در آب و در گل ای جان تا همچو خر نخسپی		عیسی روزگاری سیاح باش در شب
گر شهر یار خواهی اندر سفر نخسپی		شب رو که راه‌ها را در شب توان بریدن
زنهار ای برادر جای دگر نخسپی		در سایه خدایی خسپند نیکبختان
تو یوسفی هلا تا جز با پدر نخسپی		چون از پدر جدا شد یوسف نه مبتلا شد
هان تا میان ایشان جز با حذر نخسپی		زیرا برادرانت دارند قصد جانت
گر تو ز ره روانی بر ره گذر نخسپی		تبریز شمس دین را جز ره روی نیابد

دو دست را برافشان بیزار شو ز هستی		ای آنک امام عشقی تکبیر کن که مستی
وقت نماز آمد برجه چرا نشستی		موقوف وقت بودی تعجیل می‌نمودی
بر بوی عشق آن بت صد بت همی‌پرستی		بر بوی قبله حق صد قبله می‌تراشی
که مه بود به بالا سایه بود به پستی		بالاترک پر ای جان ای جان بنده فرمان
حلقه در فلک زن زیرا درازدستی		همچون گدای هر در بر هر دری مزن سر
بیگانه شو ز عالم کز خویش هم برستی		سغراق آسمانت چون کرد آن چنانت
با جان بی‌چگونه چونی چگونه استی		می‌گویمت که چونی هرگز کسی بگوید
چه خیک‌ها دریدی چه شیشه‌ها شکستی		امشب خراب و مستی فردا شود ببینی
که صد هزار گونه اشکسته را تو بستی		هر شیشه که شکستم بر تو توکلستم
داری هزار صورت جز ماه و جز مهستی		ای نقش بند پنهان کاندر درونه ای جان
صد جان و دل بدادی گر سینه‌ای بخستی		صد حلق را گشودی گر حلقه‌ای ربودی
زودتر بلی بلی گو گر محرم الستی		دیوانه گشته‌ام من هر چه از جنون بگویم

گفتی قرار یابم خود بی‌قرار گشتی		گفتی شکار گیرم رفتی شکار گشتی
پیشت چرا نمیرم چون یار یار گشتی		خضرت چرا نخوانم کآب حیات خوردی
پایت چرا نبوسم چون پایدار گشتی		گردت چرا نگردم چون خانه خدایی
نقلت چرا نچینیم چون قندبار گشتی		جامت چرا ننوشم چون ساقی وجودی
صدیق چون نباشی چون یار غار گشتی		فاروق چون نباشی چون از فراق رستی
اکنون شگرف و زفتی کز غم نزار گشتی		اکنون تو شهریاری کو را غلام گشتی
هم سنبلش بسودی هم لاله زار گشتی		هم گلشنش بدیدی صد گونه گل بچیدی
اکنون نعوذبالله چون پرخمار گشتی		ای چشمش الله الله خود خفته می‌زدی ره
پس وای بر فقیران چون ذوالفقار گشتی		آنگه فقیر بودی بس خرقه‌ها ربودی
گردن بزن خزان را چون نوبهار گشتی		هین بیخ مرگ برکن زیرا که نفخ صوری
هم از حساب رستی چون بی‌شمار گشتی		از رستخیز ایمن چون رستخیز نقدی
وز آب فارغی هم چون سوسمار گشتی		از نان شدی تو فارغ چون ماهیان دریا
هم ز اختیار رسته نک اختیار گشتی		ای جان چون فرشته از نور حق سرشته
هم دوست کامی اکنون هم کامیار گشتی		از کام نفس حسی روزی دو سه بریدی
چون کردگار گشتی باکردگار گشتی		غم را شکار بودی بی‌کردگار بودی
عذرت عذار خواهد چون گلعذار گشتی		گر خون خلق ریزی ور با فلک ستیزی
کبرت رسدهمی زان چون از کبار گشتی		نازت رسد ازیرا زیبا و نازنینی
در گوش‌ها اگر چه چون گوشوار گشتی		باش از در معانی در حلقه خموشان

ور چه ز چشم دوری در جان و سینه یادی		گر چه به زیر دلقی شاهی و کیقبادی
قندیل آسمانی نه چرخ را عمادی		گر چه به نقش پستی بر آسمان شدستی
بستی مراد ما را بر شرط بی‌مرادی		بستی تو هست ما را بر نیستی مطلق
پیش تو شیر آید شیری و شیرزادی		تا هیچ سست پایی در کوی تو نیاید
تا بشنود ز گردون بی‌گوش یا عبادی		سر را نهد به بیرون بی‌سر بر تو آید
زیرا که چون سلیمان بر بارگیر بادی		یک ماهه راه را تو بگذر برو به روزی
جان ده درم رها کن گر عاشق جوادی		دینار و زر چه باشد انبار جان بیاور
چون نور و ماهتاب است این مهتدی و هادی		حاجت نیاید ای جان در راه تو قلاوز
چون اشتر عرب را از جا به جای حادی		مه نور و تاب خود را از جا به جا کشاند
چون بوی گور لیلی برداشت در منادی		از صد هزار توبه بشناخت جان مجنون
زیرا ز بعد کاهش چون مه در ازدیادی		چون مه پی فزایش غمگین مشو ز کاهش
رسته ز دست رنجت وز خوب اعتقادی		هر لحظه دسته دسته ریحان به پیشت آید
گم شو چو هدهد ار تو دربند افتقادی		تشنیع بر سلیمان آری که گم شدم من
الصبح قد تجلی حولوا عن الرقاد		یا صاحبی هذا دیباجه الرشاد
و النصر قد توالی من غیر اجتهاد		الشمس قد تلالا من غیر احتجاب
و الهم فی الفرار و السکر فی امتداد		الروح فی المطار و الکأس فی الدوار

چیزی بیار مانی از یار ما چه دیدی		ای نوبهار خندان از لامکان رسیدی
همرنگ یار مایی یا رنگ از او خریدی		خندان و تازه رویی سرسبز و مشک بویی
اندر اثر پدیدی در ذات ناپدیدی		ای فضل خوش چو جانی وز دیده‌ها نهانی
ای ابر چون نگریی کز یار خود بریدی		ای گل چرا نخندی کز هجر بازرستی
زیرا سه ماه پنهان در خار می‌دویدی		ای گل چمن بیارا می‌خند آشکارا
کاحوال آمدنشان از رعد می‌شنیدی		ای باغ خوش بپرور این نورسیدگان را
بر یاد آن که روزی بر وصل می‌وزیدی		ای باد شاخه‌ها را در رقص اندرآور
شادند ای بنفشه از غم چرا خمیدی		بنگر بدین درختان چون جمع نیکبختان
چشمت گشاده گردد کز بخت در مزیدی		سوسن به غنچه گوید هر چند بسته چشمی

اشتر در او نگنجد با آن همه درازی		از بهر مرغ خانه چون خانه‌ای بسازی
اشتر جمال عشق است با قد و سرفرازی		آن مرغ خانه عقل است و آن خانه این تن تو
بویی کز او بیابی صد مغز را ببازی		رطل گران شه را این مرغ برنتابد
زیرا که غرق غرقم از نکته مجازی		از ما مجوی جانا اسرار این حقیقت
کردم حمایل آن را از روی لاغ و بازی		من هیکلی بدیدم اسرار عشق در وی
تا برنتابد آن را پشت هزار تازی		تا شد گرانترک شد آن هیکل خدایی
از آتشی که خیزد در پرده حجازی		شد پرده‌ام دریده تا پرده‌ها بسوزم
با شمس حق تبریز در وقت عشقبازی		چون عشق او بغرد وین پرده‌ها بدرد

در دل چگونه آید از راه بی‌قیاسی		آن مه چو در دل آید او را عجب شناسی
ور گویی من چه دانم کفر است و ناسپاسی		گر گویی می‌شناسم لاف بزرگ و دعوی
گردان و چشم بسته چون استر خراسی		بردانم و ندانم گردان شده‌ست خلقی
گردن مپیچ زیرا دربند احتباسی		می‌گرد چون خراسی خواهی و گر نخواهی
از کوری خرنده وز حاسدی نخاسی		یوسف خرید کوری با هیجده قلب آری
اینک رسن برون آ تا در زمین نتاسی		تو هم ز یوسفانی در چاه تن فتاده
اینک قبای اطلس تا کی در این پلاسی		ای نفس مطمئنه اندر صفات حق رو
گوید طرب بیفزا آخر حریف کاسی		گر من غزل نخوانم بشکافد او دهانم
ماهت منم گرفته بانگی زن ار تو طاسی		از بانگ طاس ماه بگرفته می‌گشاید
تو سنبل وصالی ایمن ز زخم داسی		آدم ز سنبلی خورد کان عاقبت بریزد

شادی هر مسلمان کوری هر فسوسی		ما را مسلم آمد هم عیش و هم عروسی
هر دم نثار گوهر نی قبضه فلوسی		هر روز خطبه‌ای نو هر شام گردکی نو
بر آسمان نهی پا گر دست این دو بوسی		عشقی است سخت زیبا فقری است پای برجا
کرد به پیش نورش خورشید چاپلوسی		جانی است چون چراغی در زیر طشت قالب
تختش ز رفعت آمد نی تخت آبنوسی		صد گونه رخت دارد صد تخت و بخت دارد
نی بارگیر سیسی نی جامه‌های سوسی		رختش ز نور مطلق در تخته جامه حق
آتش پرست گشتم اما نیم مجوسی		از ذوق آتش دل وز سوزش خوش دل
چون مرغزی و رازی چون مغربی و طوسی		روزی دو همره آمد جان غریب با تن
گر بگذری تو صافی ور نگذری سبوسی		پرویزن است عالم ما همچو آرد در وی
ای خام پیش ما آ کتان ماست روسی		هر روز بر دکان‌ها بازار این خسان بین
تا چند کاسه لیسی تا کی زبون لوسی		بشکن سبوی قالب ساغر ستان لبالب
تا شرق و غرب گیرد اقبال بی‌نحوسی		دستور می‌دهی تا گویم تمام این را

کاهل روان ره را در کار می‌کشانی		چون زخمه رجا را بر تار می‌کشانی
دامان جان بگیری تا یار می‌کشانی		ای عشق چون درآیی در لطف و دلربایی
دزدان نقد دل را بر دار می‌کشانی		ایمن کنی تو جان را کوری رهزنان را
صفراییان زر را بس زار می‌کشانی		سوداییان جان را از خود دهی مفرح
گلروی خارخو را در خار می‌کشانی		مهجور خارکش را گلزار می‌نمایی
فرعون بوش جو را در عار می‌کشانی		موسی خاک رو را بر بحر می‌نشانی
ماری کنی عصا را چون مار می‌کشانی		موسی عصا بگیرد تا یار خویش سازد
این نعل بازگونه هموار می‌کشانی		چون مار را بگیرد یابد عصای خود را
و آن کو در آب آید در نار می‌کشانی		آن کو در آتش افتد راهش دهی به آبی
سر را برهنه کرده دستار می‌کشانی		ای دل چه خوش ز پرده سرمست و باده خورده
ما را تو کش ازیرا شهوار می‌کشانی		ما را مده به غیری تا سوی خود کشاند
چون در غمش بکشتی در غار می‌کشانی		تا یار زنده باشد کوهی کنی تو سدش
زیرا که چون خموشی اسرار می‌کشانی		خاموش و درکش این سر خوش خامشانه می‌خور

هر دم ز تاب رویت بر عرش ارمغانی		ای گوهر خدایی آیینه معانی
فرمایدش ز غیرت کاین تاب را ندانی		عرش از خدای پرسد کاین تاب کیست بر من
زیرا ز غیرت آمد پیغام لن ترانی		از غیرت الهی در عرش حیرت افتد
از آسمان نمودی صد ماه آسمانی		زان تاب اگر شعاعی بر آسمان رسیدی
هر عاشقی بدیدی مقصودهای جانی		اندر جمال هر مه لطف ازل نمودی
خوف فنا نبودی اندر جهان فانی		در راه ره روان را رنج و طلب نبودی
دردم تو بار دیگر تا جان شود عیانی		یک بار دردمیدی تا جان گرفت قالب
هم برق تو رساند او را به لامکانی		از یک شعاع رویت چون لامکان مکان شد
تا نعره‌ها برآید از لعل‌های کانی		انگشتری لعلت بر نقد عرضه فرما
جامی دگر از آن می هم چاره کن تو دانی		یک جام مان بدادی تا رخت‌ها گرو شد
کان جان همی‌نماید در غیب دلستانی		جانی رسید ما را از شمس حق تبریز

و اندر سماع ما را از نای و دف خبر نی		اندر مصاف ما را در پیش رو سپر نی
عشقیم توی بر تو عشقیم کل دگر نی		ما خود فنای عشقش ما خاک پای عشقش
سرمه چو سوده گردد جز مایه نظر نی		خود را چو درنوردیم ما جمله عشق گردیم
بگداز کز مرض‌ها ز افسردگی بتر نی		هر جسم کو عرض شد جان و دل غرض شد
باری جگر درونم خون شد مرا جگر نی		از حرص آن گدازش وز عشق آن نوازش
امروز اگر بجویی در من ز دل اثر نی		صدپاره شد دل من و آواره شد دل من
تا در محاق گویی کاندر فلک قمر نی		در قرص مه نگه کن هر روز می‌گدازد
در بعد زفت باشد لیکن چنان هنر نی		لاغرتری آن مه از قرب شمس باشد
کفو سماع جان‌ها این نای و دف تر نی		شاها ز بهر جان‌ها زهره فرست مطرب
درخورد این حراره در هیچ چنگ و خور نی		نی نی که زهره چه بود چون شمس عاجز آمد

زیرا نگشت روشن دل ز آتش برونی		گرمی مجوی الا از سوزش درونی
در سینه درگشاید گوید ز لطف چونی		بیمار رنج باید تا شاه غیب آید
آن را تو در کمی جو کان نیست در فزونی		آن نافه‌های آهو و آن زلف یار خوش خو
جز کشته کی پذیرد عشق نگار خونی		تا آدمی نمیرد جان ملک نگیرد
ساکن مباش تا تو در جنبش و سکونی		عشقش بگفته با تو یا ما رویم یا تو
آنگه نه عیب ماند در نفس و نی حرونی		بر دل چو زخم راند دل سر جان بداند
پس بر تو نور بارد از چرخ آبگونی		غم چون تو را فشارد تا از خودت برآرد
آخر چرا تو مسکین اندر پی فسونی		در عین درد بنشین هر لحظه دوست می‌بین
از وی خجسته بودی پیوسته نی کنونی		تبریز جان فزودی چون شمس حق نمودی

سنگ سیه بگیری آموزیش سقایی		ای مبدعی که سگ را بر شیر می‌فزایی
زان روی همچو لاله لولی است و لالکایی		بس شاه و بس فریدون کز تیغشان چکد خون
در کوی عشق گردان امروز در گدایی		ناموسیان سرکش جبارتر ز آتش
از ما وفا و خدمت وز یار بی‌وفایی		قهر است کار آتش گریه‌ست پیشه شمع
شمعی که او نگرید چوبی بود عصایی		آتش که او نخندد خاکستر است و دودی
خاونده را نجوید افتد به ژاژخایی		آن خر بود که آید در بوستان دنیا
تا از خری رهی تو زان لطف و کبریایی		خاوند بوستان را اول بجوی ای خر
مهمانیی بکردش باکار و باکیایی		آمد غریبی از ره مهمان مهتری شد
شمع و شراب و شاهد بس خلعت عطایی		بریانه‌های فاخر سنبوسه‌های نادر
چون حسن دلبر ما در دلبری فزایی		ماهیش کرد مهمان هر روز به ز روزی
مهمانیت نمایم چون شهر ما بیایی		هر شب غریب گفتی نیکو است این ولیکن
بهتر از این تنعم وین خلعت بهایی		آن مهتر از تحیر گفت ای عجب چه باشد
زیرا ندیده بود او مهمانیی سمایی		زین گفت حاج کوله شد در دلش گلوله
چه بود نعیم دنیا جز نان و نان ربایی		این میوه‌های دنیا گل پاره‌هاست رنگین
تا حاصل آید آن جا دل را گره گشایی		می‌گفت ای خدایا ما را به شهر او بر
بی انتظار ندهد هرگز دوا دوایی		بگذشت چند سالی در انتظار این دم
زیرا سبب تو سازی در دام ابتلایی		می‌گفت ای مسبب برساز یک بهانه
تا مرد ای خدا گو دید از خدا خدایی		بسیار شد دعایش آمد ز حق اجابت
تا آن طرف رساند پیغام کدخدایی		شه جست یک رسولی تا آن طرف فرستد
تا میر را فرستد شاه از کرم نمایی		این میرداد رشوت پنهان و آشکارا
پیغام ما ازیرا طوطی خوش نوایی		شه هم قبول کردش گفتا تو بر بدان جا
در پیش کرد مه را از بهر روشنایی		پس ساز کرد ره را همراه شد سپه را
سجده کنان و جویان اسرار اولیایی		منزل به منزل آن سو می‌شد چو سیل در جو
کرده سفر به صد پر چون هدهد هوایی		چون موسی پیمبر از بهر خضر انور
تا زان سفر دهد او احکام را روایی		چون پر جبرئیلی کو پیک عرش آمد
ای ماه رو سفر کن چون شمع این سرایی		مه کو منور آمد دایم مسافر آمد
غم آتشی و برقی شادی تو ضیایی		هر حالتت چو برجی در وی دری و درجی
چون برگ که کشیدش دلبر به کهربایی		کوته کنم بیان را رفت آن رسول آن جا
دستی نهان که نبود کس را از او رهایی		ما چون قطار پویان دست کشنده پنهان
این را به وصل آرد و آن را سوی جدایی		این را به چپ کشاند و آن را به راست آرد
و آن سوی هجر باشد مکری است این دغایی		وصلش نماید آن سو تا مست و گرم گردد
از کو به کو همی‌شد کای مقصدم کجایی		دررفت آن معلا در شهر همچو دریا
ما آگهیم که تو در جست و جوی مایی		جوینده چون شتابد مطلوب را بیابد
عقلش پرید از سر پا را نماند پایی		شد ناگهان به کویی سرمست شد ز بویی
کو دانش رسولی تا محفل اندرآیی		پیغام کیقبادش جمله بشد ز یادش
حیران شده رعیت با میرهای‌هایی		چل روز بر سر کو سرمست ماند از آن بو
نی گفت و نی اشارت نی میل اغتذایی		نی حکم و نی امارت نی غسل و نی طهارت
آری و نی یکی دان در وقت خیره رایی		زو هر کی جست کاری می‌گفت خیره آری
کو دمنه و کلیله کو کد کدخدایی		کو خیمه و طویله کو کار و حال و حیله
چون سیل شد به بحری بی‌بدو و منتهایی		سیلاب عشق آمد نی دام ماند نی دد
بردی مرا از اسفل تا مصعد علایی		گفت ای رفیق جفتی کردی هر آنچ گفتی
درسی است نی وسیطی نی نیز منتقایی		این درس که شنودم هرگز نخوانده بودم
جان روی در تو دارد که قبله دعایی		دعویت به ز معنی معنیت به ز دعوی
واپرس از او که دادت در گوش اشنوایی		این جمله بد بدایت کو باقی حکایت
گر مس نمود مسی آخر تو کیمیایی		یا رب ظلمت نفسی بردر حجاب حسی
والله ما علونا الا باعتنا		صدر الرجال حقا فی مصدر البلا
ما خاب من تحلی بالصدق و الوفا		یا سادتی و قومی یوفون بالعهود

آن را که ملک کردی دیگر چرا فریبی		ای حیله‌هات شیرین تا کی مرا فریبی
بیرون ز ملکت خود دیگر که را فریبی		اما چو جمله عالم ملک تو است کلی
و ایوب را دگرگون اندر بلا فریبی		داوود را فریبی در دام ملک و دولت
آن دام دانه شد چون تو خوش لقا فریبی		آن را به دانه بردی وین را به دام بردی
کان خاین دغا را هم در دغا فریبی		فرعون عالمی را بفریبد و نداند
ای پربها که او را تو بی‌بها فریبی		ای کمترین فریبت صد خونبهای صیدان
آخر تو جملگان را خود از خدا فریبی		ای دل خدا کسی را دانی چه سان فریبد

دی بحر تلخ بودی امروز گوهرستی		دی عهد و توبه کردی امروز درشکستی
و امروز در خرابی دردی فروش و مستی		دی بایزید بودی و اندر مزید بودی
ازرق مپوش ای جان تا که صنم پرستی		دردی بنوش ای جان بسکل ز هوش ای جان
نی کدخدای ماهی نی شوهر مهستی		امروز بس خرابی هم جام آفتابی
آن نیستی ولیکن هستی چنانک هستی		افزونی از مساکن بیرونی از معادن
آن بسته را گشودی رستی تمام رستی		یک گوشه بسته بودی زان گوشه خسته بودی
حیوان نه‌ای تو حیی جستی ز کار جستی		حیوان سوار نبود جز بهر کار نبود
تا تو سوار پایی تا تو به دست شستی		تو پیک آسمانی چون ماه کی توانی
شد مرهم جهانی هر خسته‌ای که خستی		خامش مده نشانی گر چه ز هر بیانی

چندین قدح بخوردی جامی به من ندادی		یا من عجب فتادم یا تو عجب فتادی
بو نیز نیست اندک در بزم کیقبادی		تو از شراب مستی من هم ز بوی مستم
در رنج و غم نکشتی کشتی ز ذوق و شادی		بسیار عاشقان را کشتی تو بی‌گناهی
خانه چرا گرفتی در کوی بی‌مرادی		ای تو گشاد عالم ای تو مراد آدم
درمان به درد آید این است اوستادی		زیرا چراغ روشن در ظلمت شب آید
نی نکته عمیدی نی گفته عمادی		بستی زبان و گوشم تا جز غمت ننوشم
سجده کن و بگویش اوحشت یا فؤادی		تبریز شمس دین را خدمت رسان ز مستان

والله ز سرکه رویی تو هیچ برنبندی		ای کرده رو چو سرکه چه گردد ار بخندی
خندان بمیر چون گل گر ز آنک ارجمندی		تلخی ستان شکر ده سیلی بنوش و سر ده
چت کم شود که گه گه از خوی ماه رندی		چون مو شده‌ست آن مه در خنده است و قهقه
آخر تو جان نداری تا چند مستمندی		بشکفته است شوره تو غوره‌ای و غوره
از موش و موش خانه کی یافت کس بلندی		با کان غم نشینی شادی چگونه بینی
وز خاک پای پاکان یابند بی‌گزندی		بالای چرخ نیلی یابند جبرئیلی
کاندر کدام کویی چه یار می‌پسندی		زان رنگ روی و سیما اسرار توست پیدا
گر ز آنک ریش گاوی ور شیر هوشمندی		چون چشم می‌گشاید در چشم می‌نماید
عیسی به بام گردون بنمود خوش کمندی		قارون مثال دلوی در قعر چه فروشد
پاره شود بپوسد در ظلمت و نژندی		گر دلو سر برآرد جز آب چه ندارد
وارسته زین هیولا فارغ ز چون و چندی		ای لولیان لالا بالا پریده بالا

یک هست نیست رنگی کز او است هر وجودی		در غیب هست عودی کاین عشق از او است دودی
و آن غیب همچو آتش در پرده‌های دودی		هستی ز غیب رسته بر غیب پرده بسته
بگذر ز دود هستی کز دود نیست سودی		دود ار چه زاد ز آتش هم دود شد حجابش
جان شمع و تن چو طشتی جان آب و تن چو رودی		از دود گر گذشتی جان عین نور گشتی
در نیست برشکستی بر هست‌ها فزودی		گر گرد پست شستی قرص فلک شکستی
ز افرشته و پری او روبندها گشودی		بشکستی از نری او سد سکندری او
از زیر هفت دریا در بقا ربودی		ملکش شدی مهیا از عرش تا ثریا
در عشق گشته محرم با شاهدی به سودی		رفتی لطیف و خرم زان سو ز خشک و از نم
با دیده یقینی در غیب وانمودی		تبریز شمس دینی گر داردش امینی

چون جان و دل ببردی خود را تو درکشیدی		ای آنک جان ما را در گلشکر کشیدی
جانا چو سرو سرکش از سایه سر کشیدی		ما را چو سایه دیدی از پای درفتاده
اندر پیت تو خیمه سوی دگر کشیدی		چون سیل در کهستان ما سو به سو دوانه
مانند آفتابش در کان زر کشیدی		تو آن مهی که هر کو آمد به خرمن تو
از چشم خود میفکن چون در نظر کشیدی		کشتی ز رشک ما را باری چو اشک ما را
از لطف و رحمت خود پیشش سپر کشیدی		بر عاشقت ز صد سو از خلق زخم آید
یک قوم را به حجت اندر سفر کشیدی		یک قوم را به حیلت بستی به بند زرین
رحمی بکن بر آن کش در شور و شر کشیدی		آوه که شد فضولی در خون چند گولی
زیرا که بی‌دلان را وقت سحر کشیدی		از چشم عاشقانت شب خواب شد رمیده
خود جمله دل تو داری دل را تو برکشیدی		ای عشق دل نداری تا که دلت بسوزد
در آخر ستوران در پیش خر کشیدی		بس کن که نقل عیسی از بیخودی و مستی

چون موی از آن شدم من تا تو سرم بخاری		زان خاک تو شدم تا بر من گهر بباری
زان چون خیال گشتم تا در دلم گذاری		زان دست شستم از خود تا دست من تو گیری
تا تو ز مشرق دل چون مه سری برآری		زان روز و شب دریدم در عاشقی گریبان
تا نوبهار حسنت بر من کند بهاری		زان اشکبار گشتم چون ابر در بهاران
گشتم به اعتمادی کز لطف توست یاری		حمال آن امانت کان را فلکت نپذرفت
از بهر بت پرستان نوصورتی نگاری		شاها به حق آنک بر لوح سینه هر دم
تا بت پرست و بتگر یابند رستگاری		بنمای صورتی را کان لوح درنگنجد

بگذار جام ما را با این چه کار داری		گر از شراب دوشین در سر خمار داری
تا از خیال پیشین زنهار سر نخاری		ور تازه‌ای نه دوشین بنشین بیا بنوش این
دریا تو را نشاید گر سیل یاد آری		تا سنگ را پرستی از دیگران گسستی
زنبیل هر گدایی در پیش شهریاری		در بارگاه خاقان سودای پرنفاقان
اندر بهشت وآنگه در شعله‌های ناری		فهرست یاد کینی با لطف ساتکینی
نی پرده زیر ماند نی نعره‌های زاری		زین سر اگر ببینی مویی ز خوب چینی
الا شراب نوشی انگور می‌فشاری		نی غوره‌ای بجوشی نی سرکه‌ای فروشی
انگار کین نبودت تا چند مهر کاری		انگور این وجودت افشردن تو سودت
آن جا خدای داند کاندر چه لاله زاری		وقتی که دررمیدی تو سوی شمس تبریز

داوود روزگاری با نغمه زبوری		بازآمدی که ما را درهم زنی به شوری
یعقوب را نپرسی چونی از این صبوری		یا مصر پرنباتی یا یوسف حیاتی
گفتم که آفتابی یا نور نور نوری		بازآمد آن قیامت با فتنه و ملامت
وی خاک هم در این غم خاموش و در حضوری		ای آسمان برین دم گردان و بی‌قراری
دل نام تو نگوید از غایت غیوری		ای دلبر پریرین وی فتنه تو شیرین
با آفتاب رویت از جاهلی و کوری		خورشید چون برآید خود را چرا نماید
جان را نثار او کن آخر نه کم ز موری		بازآمد آن سلیمان بر تخت پادشاهی
این نیست از ستیری این نیست از ستوری		در پرده چون نشستی رسوا چرا نگشتی
تو بر سرش نهادی بنگر چه دور دوری		تره فروش کویش این عقل را نگیرد
ای بوم اگر نه شومی از وی چرا نفوری		بازآمده‌ست بازی صیاد هر نیازی
ای روح نعره می زن موسی و کوه طوری		بازآمد آن تجلی از بارگاه اعلا
والله صلاح دینی پیوسته در ظهوری		بازآمدی به خانه‌ای قبله زمانه

در هر دو حال خود را از یار وانگیری		گر روشنی تو یارا یا خود سیه ضمیری
صد کفر بیش باشد در عاشقان نفیری		پا واگرفتن تو هر دو ز حال کفر است
گردد پلید پاکی چون غرقه در غدیری		پاکت شود پلیدی چون از صنم بریدی
کی بی‌نوا نشینی چون صاحب امیری		دنبال شیر گیری کی بی‌کباب مانی
در زیرکی چو مویی پیدا میان شیری		بگذار سر بد را پنهان مکن تو خود را
حق بی‌نیاز باشد وز زهر تو بمیری		خوردی تو زهر و گفتی حق را از این چه نقصان
گر کاهلی به غایت ور نیز سست پیری		زیر درخت خرما انداز همچو مریم
وز پختگی خرما تو پختگی پذیری		از سایه‌های خرما شیرین شوی چو خرما

ای دوست چند جوشم گویی که چند جوشی		چون روی آتشین را یک دم تو می‌نپوشی
زین سان که تو نهادی قانون می فروشی		ای جان و عقل مسکین کی یابد از تو تسکین
نی را چه جرم باشد چون تو همی‌خروشی		سرنای جان‌ها را در می دمی تو دم دم
پنهان نگردد این رو گر صد هزار پوشی		روپوش برنتابد گر تاب روی این است
یا نیک سرخ چشمی یا خود سیاه گوشی		بر گرد شید گردی ای جان عشق ساده
ور نه از اصل عشقی با عشق چند کوشی		گر ز آنک عقل داری دیوانه چون نگشتی
بس نعره‌ها شنیدم در زیر هر خموشی		اجزای خویش دیدم اندر حضور خامش
گفتا چو وقت آید تو نیز هم نپوشی		گفتم به شمس تبریز کاین خامشان کیانند

تا یک به یک بدانی اسرار را تمامی		دل را تمام برکن ای جان ز نیک نامی
ناموس و پادشاهی در عشق هست خامی		ای عاشق الهی ناموس خلق خواهی
جانی بلند باید کان حضرتی است سامی		عاشق چو قند باید بی‌چون و چند باید
زنار روم گم کن در عشق زلف شامی		هستی تو از سر و بن در چشم خویش ناخن
نادان علم اهل است دانای علم عامی		در عشق علم جهل است ناموس علم سهل است
وز جان جان جانش عشق آمدت سلامی		از کوی بی‌نشانش زان سوی جهل و دانش
بر در بمانده‌ام من زان شیوه‌های بامی		بر بام عشق بی‌تن دیدم چو ماه روشن
از شیوه ویم من مست شراب جامی		گر مست و گر میم من نی از دف و نیم من
گردن ببسته جان خوش در حلقه‌های دامی		آن چهره چو آتش در زیر زلف دلکش
کای دل تو خود چه چیزی وی جان تو خود کدامی		گوید غمت ز تیزی وقتی که خون تو ریزی
دادی تو آنچ دادی وز جان مطیع و رامی		ای جان شبی که زادی آن شب سری نهادی
دل دادی و خریدی آن را که تش غلامی		ای روح برپریدی بر ساحلی چریدی
ای شمس هر طواشی تبریز را نظامی		گر رند و گر قلاشی ما را تو خواجه تاشی

چون این جهان فروشد وا شد دگر جهانی		اندر شکست جان شد پیدا لطیف جانی
گر چه ز زخم تیشه درهم شکست کانی		بازار زرگران بین کز نقد زر چه پر شد
وا شد دهان دل چون بربسته شد دهانی		تا تو خمش نکردی اندیشه گرد نامد
تا در دل مهندس نقشش نشد نهانی		چندین هزار خانه کی گشت از زمانه
در خاطر مهندس و اندر دل فلانی		سری است زان نهانتر صد نقش از آن مصور
وآنگه کسی نمیرد در دور لامکانی		چون دل صفا پذیرد آن سر جهان بگیرد
کز باغ بی‌زمانی در ما نگر زمانی		تبریز شمس دین را از لطف لابه‌ای کن

این کاهلان ره را در کار می‌کشانی		مطرب چو زخمه‌ها را بر تار می‌کشانی
این بازماندگان را تا یار می‌کشانی		ای عشق چون درآیی در عالم جدایی
دزدان شهر دل را بر دار می‌کشانی		کوری رهزنان را ایمن کنی جهان را
چون یار را ببینی در غار می‌کشانی		مکار را ببینی کورش کنی به مکری
پالانیان بد را در بار می‌کشانی		بر تازیان چابک بندی تو زین زرین
بازاریان ما را بس زار می‌کشانی		سوداییان ما را هر لحظه می‌نوازی
خودکام گل طرب را در خار می‌کشانی		عشاق خارکش را گلزار می‌نمایی
و آن کو دود به آبی در نار می‌کشانی		آن کو در آتش آید راهش دهی به آبی
فرعون بوش جو را در عار می‌کشانی		موسی خاک رو را ره می‌دهی به عزت
موسی عصاطلب را در مار می‌کشانی		این نعل بازگونه بی‌چون و بی‌چگونه

زخمت بر این نشانه آمد کنون تو دانی		ای آنک جمله عالم از توست یک نشانی
گر یک جهان نماند چه غم تو صد جهانی		زخمی بزن دگر تو مرهم نخواهم از تو
در جان چرا نیایی چون جان جان جانی		در شرح درنیایی چون شرح سر حقی
خود کار باد دارد هر چند شد نهانی		ماییم چون درختان صنع تو باد گردان
گر برگ را بریزی از میوه کی ستانی		زان باد سبز گردیم زان باد زرد گردیم
تو اولین گهر را آخر همی‌رسانی		در نقش باغ پیش است در اصل میوه پیش است
پنهان شوی و ما را در صف همی‌کشانی		خواهم که از تو گویم وز جز تو دست شویم

جویای هر چه هستی می‌دانک عین آنی		رقصان شو ای قراضه کز اصل اصل کانی
آن به که رقص آری دامن همی‌کشانی		خورشید رو نماید وز ذره رقص خواهد
سر بر برش نهاده این نکته را بدانی		روزی کنار گیری ای ذره آفتابی
خوردی و محو گشتی در آفتاب جانی		پیش آردت شرابی کای ذره درکش این را
در دولت تجلی از طعن لن ترانی		شد ذره آفتابی از خوردن شرابی
رقصی کنیم رقصی زیرا تو می‌پزانی		ما میوه‌های خامیم در تاب آفتابت
از آفتاب جانی کو را نبود ثانی		احسنت ای پزیدن شاباش ای مزیدن
تسلیم توست جان‌ها ای جان و دل تو دانی		مخدوم شمس دینم شاهنشهی ز تبریز

بر روی تو نشیند ای ننگ زندگانی		در رنگ یار بنگر تا رنگ زندگانی
تو ذره‌ای نداری آهنگ زندگانی		هر ذره‌ای دوان است تا زندگی بیابد
خوش چشمه‌ها دویدی از سنگ زندگانی		گر ز آنک زندگانی بودی مثال سنگی
گفتم چیی تو گفتا من زنگ زندگانی		در آینه بدیدم نقش خیال فانی
وین باقیان کیانند دلتنگ زندگانی		اندر حیات باقی یابی تو زندگان را
وین ناکسان بمانند در جنگ زندگانی		آن‌ها که اهل صلحند بردند زندگی را

رنجور و ناتوانم نایی مرا ببینی		با تو عتاب دارم جانا چرا چنینی
آخر چگونه میرد آنک تواش قرینی		دیدی که سخت زردم پنداشتی که مردم
یا صحتی شفایی لم تستمع حنینی		یا سیدی و روحی حمت فلم تعدنی
امروز ناز کردم با اصل نازنینی		بس احتراز کردم صبر دراز کردم
ای رنج موم گردی گر برج آهنینی		امشب چو مه برآید داوود جان بیاید
شب نیز مست گردد بی‌نقل و ساتکینی		شب بنده را بپرسد وز بی‌گهی نترسد
بر بنده کمینه تو نیز در کمینی		ای ناله چند ناله افزونتری ز ژاله

یا پرده رهاوی یا پرده رهایی		می‌زن سه تا که یکتا گشتم مکن دوتایی
در نای این نوا زن کافغان ز بی‌نوایی		بی زیر و بی‌بم تو ماییم در غم تو
بی قول دلبری تو آخر بگو کجایی		قولی که در عراق است درمان این فراق است
بنواز جان ما را از راه آشنایی		ای آشنای شاهان در پرده سپاهان
کاری ببر به پایان تا چند سست رایی		در جمع سست رایان رو زنگله سرایان
آن هر دو خود یک است و ما را دو می‌نمایی		از هر دو زیرافکند بندی بر این دلم بند
در راست قول برگو تا در حجاز آیی		گر یار راست کاری ور قول راست داری
وز بوسلیک و مایه بنمای دلگشایی		در پرده حسینی عشاق را درآور
تو شمع این سرایی ای خوش که می‌سرایی		از تو دوگاه خواهند تو چارگاه برگو

شب خوش مگو مرنجان کامشب از آن مایی		دی دامنش گرفتم کای گوهر عطایی
گفتا بس است درکش تا چند از این گدایی		افروخت روی دلکش شد سرخ همچو اخگر
درخواه اگر بخواهی تا تو مظفر آیی		گفتم رسول حق گفت حاجت ز روی نیکو
زیرا که ناز و جورش دارد بسی روایی		گفتا که روی نیکو خودکامه است و بدخو
زیرا طلسم کان است هر گه بیازمایی		گفتم اگر چنان است جورش حیات جان است
این رنگ و نقش دام است مکر است و بی‌وفایی		گفت این حدیث خام است روی نکو کدام است
بس کس که جان سپارد در صورت فنایی		چون جان جان ندارد می‌دانک آن ندارد
زر ساز مس ما را تو جان کیمیایی		گفتم که خوش عذارا تو هست کن فنا را
تو گندمی ولیکن بیرون آسیایی		تسلیم مس بباید تا کیمیا بیابد
در شک و در قیاسی زین‌ها که می‌نمایی		گفتا تو ناسپاسی تو مس ناشناسی
فریاد رس به یاری ای اصل روشنایی		گریان شدم به زاری گفتم که حکم داری
شد شرق و غرب زنده زان لطف آشنایی		چون دید اشک بنده آغاز کرد خنده
تا در چمن نگاران آرند خوش لقایی		ای همرهان و یاران گریید همچو باران

من شاخ زعفرانم تو لاله زار مایی		ای برده اختیارم تو اختیار مایی
غم این قدر نداند کآخر تو یار مایی		گفتم غمت مرا کشت گفتا چه زهره دارد
باغ مرا بخندان کآخر بهار مایی		من باغ و بوستانم سوزیده خزانم
پس چیست زاری تو چون در کنار مایی		گفتا تو چنگ مایی و اندر ترنگ مایی
گفتا ببر سرش را تو ذوالفقار مایی		گفتم ز هر خیالی درد سر است ما را
گفت ار چه در خماری نی در خمار مایی		سر را گرفته بودم یعنی که در خمارم
گفت ار چه بی‌قراری نی بی‌قرار مایی		گفتم چو چرخ گردان والله که بی‌قرارم
آن راز را نهان کن چون رازدار مایی		شکرلبش بگفتم لب را گزید یعنی
آخر تو هم غریبی هم از دیار مایی		ای بلبل سحرگه ما را بپرس گه گه
تو صید آن جهانی وز مرغزار مایی		تو مرغ آسمانی نی مرغ خاکدانی
تو نور کردگاری یا کردگار مایی		از خویش نیست گشته وز دوست هست گشته
سود و زیان یکی دان چون در قمار مایی		از آب و گل بزادی در آتشی فتادی
این هر دو را یکی دان چون در شمار مایی		این جا دوی نگنجد این ما و تو چه باشد
مسپار جان به هر کس چون جان سپار مایی		خاموش کن که دارد هر نکته تو جانی

ای خواجه خانه بازآ بی‌گاه شد کجایی		هر چند بی‌گه آیی بی‌گاه خیز مایی
یکتا چو کس نداری برخیز از دوتایی		برگ قفس نداری جز ما هوس نداری
در ما روی تو را به کز خویشتن برآیی		جان را به عشق واده دل بر وفای ما نه
از جمله باوفاتر آخر چه بی‌وفایی		بگذر ز خشک و از تر بازآ به خانه زوتر
عشقت به ما کشاند زیرا به ما تو شایی		لطفت به کس نماند قدر تو کس نداند
بر ما بود جوابش ای جان مرتضایی		گر چشم رفت خوابش از عاشقی و تابش
در عشق او تو جان بیز تا جان شوی بقایی		گر شاه شمس تبریز پنهان شود به استیز

ای جان بزن تو دستی وی دل بکوب پایی		آمد ز نای دولت بار دگر نوایی
آراسته‌ست خوانی در می‌رسد صلایی		تابان شده‌ست کانی خندان شده جهانی
در عشق خوش عذاری ما مست و های هایی		بر بوی نوبهاری بر روی سبزه زاری
در نور آفتابی ما همچو ذره‌هایی		او بحر و ما سحابی او گنج و ما خرابی
مه را فروشکافم با نور مصطفایی		شوریده‌ام معافم بگذار تا بلافم

تشنه دلان خود را کردید بس سقایی		ای چنگیان غیبی از راه خوش نوایی
یا ضربت جدایی یا شربت عطایی		جان تشنه ابد شد وین تشنگی ز حد شد
یا پرده رهاوی یا پرده رهایی		ای زهره مزین زین هر دو یک نوا زن
خوش زن نوا اگر نی مردی ز بی‌نوایی		گر چنگ کژ نوازی در چنگ غم گدازی
می‌کش تو زخمه زخمه گر چنگ بوالوفایی		بی زخمه هیچ چنگی آب و نوا ندارد
پیوند نو دهندت چندین دژم چرایی		گر بگسلند تارت گیرند بر کنارت
در بزم شهریاری بیرون ز جان و جایی		تو خود عزیز یاری پیوسته در کناری
ور نه قدح شکستم گر لحظه‌ای بپایی		خامش که سخت مستم بربند هر دو دستم
من مصلحت ندانم با ما تو برنیایی		من پیر منبلانم بر خویش زخم رانم
هم سنگ خاره باشم در صبر و بی‌نوایی		هم پاره پاره باشم هم خصم چاره باشم
دوزخ ز احتراقم گیرد گریزپایی		از بس که تند و عاقم در دوزخ فراقم
بشکست طبل‌ها را در بزم کبریایی		چون دید شور ما را عطار آشکارا
بی حرف صد مقالت در وحدت خدایی		تبریز چون برفتم با شمس دین بگفتم

در تو هر آنچ گم شد در ماش بازیابی		بوی کباب داری تو نیز دل کبابی
خود را چو بنده باشی ما را دگر نیابی		زین سر چو زنده باشی تو سرفکنده باشی
بگشا دهان و اه کن گر مست آن شرابی		ای خواجه ترک ره کن ما را حدیث شه کن
گفتا بکش تو دیگر گر مست نیم خوابی		دوشم نگار دلبر می‌داد جام از زر
هم بر سرت بریزم گر مستی و خرابی		گفتم که برنخیزم گفتا که برستیزم
عالم چو بحر جوشان من گشته مرغ آبی		چون ریخت بر من آن را دیدم فنا جهان را
ما را چه جرم باشد گر ز آنک درنیابی		ای خواجه خشم بنشان سر را دگر مپیچان
مه را سیاه گفتم چون محرم نقابی		سر اله گفتم در قعر چاه گفتم
گه بسته سؤالی گه خسته جوابی		ای خواجه صدر عالی تا تو در این حوالی
هر دیده برنتابد نورت چو آفتابی		ای شمس حق تبریز بستم دهان ازیرا

در پای او بمیرا هر جا بود نگاری		با صد هزار دستان آمد خیال یاری
این جا بیا که بینی حسن و جمال یاری		خوبان بسی بدیدی حوران صفت شنیدی
تا پای او گرفتم دستم نشد به کاری		تا یافت جانم او را من گم شدم ز هستی
آن چنگ را در این ره خوش برنواز تاری		ای مطرب الله الله از بهر عشق آن شه
این روی همچو زر را از مهر او عیاری		زان چهره‌های شیرین در دل عجیب شوری
گفتم همین بسستم در هر دو عالم آری		گویند زاریت چیست زین ناله در دو عالم
می‌تاخت شاد و خندان آن ماه در غباری		رفتم نظاره کردن سوی شکار آن شه
تیری بدان شگرفی در لاغری شکاری		تیری ز غمزه خود انداخت بر من آمد
صد گلستان غلام خارش چگونه خاری		از گلستان عشقش خاری در این جگر شد
تن چیست چون غباری جان چیست چون بخاری		در پیش ذوق عشقش در نور آفتابش
گر تو ز گل بگویی یا قامت چناری		در باغ عشق رویش خصمت خدای بادا
عذر عظیم دارم در عشق خوش عذاری		از چشم ساحر تو گشتیم شاعر تو
داده به کون نوری زان چهره‌ای چو ناری		یا رب ببینم آن را کان شاه می‌خرامد
بینم که اندرافتد شوری نو از شراری		بینم که جان تلخم شیرین شده ز شهدش
مر گوش را سماعی مر چشم را نظاری		از عشق شمس دین شد تبریز بهر این دم

کارت شود حقیقت هر چند تو مجازی		اندر قمارخانه چون آمدی به بازی
این جا که اصل کار است جانا چرا نسازی		با جمله سازواری ای جان به نیک خویی
چون نیست ای برادر گفتار تو نمازی		گویی که من شب و روز مرد نمازکارم
شو همنشین شاهان گر مرد سرفرازی		با ناکسان تو صحبت زنهار تا نداری
چون بر لباس آدم تو بهترین طرازی		آخر چرا تو خود را کردی چو پای تابه
چون هست در رکابت چندین هزار تازی		بر خر چرا نشینی ای همنشین شاهان
باری به بزم شاه آ بنگر تو دلنوازی		شیشه دلی که داری بربا ز سنگ جانان
هم وارهد ز مطرب وز پرده حجازی		در جانت دردمد شه از شادیی که جانت
در نور روی آن شه شاهانه می‌گرازی		سرمست و پای کوبان با جمع ماه رویان
پیوسته پیش ما باش چون تو امین رازی		شاهت همی‌نوازد کای پیشوای خاصان
گه با قدم قرینی گه با کرشم و نازی		گاه از جمال پستی گاه از شراب مستی
وصلم به خدمت او است چون مرغزی و رازی		مقصود شمس دین است هم صدر و هم خداوند
گردد اگر چه هندو است او گلرخ طرازی		هر کس که در دل او باشد هوای تبریز

در جان من هر آنچ ندیدم تو دیده‌ای		ای آن که مر مرا تو به از جان و دیده‌ای
آری به حق آنک مرا تو گزیده‌ای		بگزیده‌ام ز هجر تو تابوت آتشین
خون می‌چکد که بی‌سبب از من بریده‌ای		گر از بریده خون چکد اینک ز چشم من
وز قد من بپرس که از کی خمیده‌ای		از چشم من بپرس چرا چشمه گشته‌ای
اندر ره فراق کجاها رسیده‌ای		از جان من بپرس که با کفش آهنین
مانند او ز هیچ زبانی شنیده‌ای		این هم بپرس از او که تو در حسن و در جمال
چون ابر پاره پاره ز هم چون دریده‌ای		این هم بگو که گر رخ او آفتاب نیست
کاندر کدام سبزه و صحرا چریده‌ای		پیداست در دم تو که از ناف مشک خاست
زیرا ز دلبران زمینی رمیده‌ای		آنی که دیده‌ای تو دلا آسمانیی
تا تو ترنج و دست ز مستی بریده‌ای		دانم که دیده‌ای تو بدین چشم یوسفی
کز وی دو کون را تو خطی درکشیده‌ای		تبریز و شمس دین و دگرها بهانه‌هاست

مقصود حسن توست و دگرها بهانه‌ای		ای از جمال حسن تو عالم نشانه‌ای
مقصود او چه بود ز نقشی و خانه‌ای		نقاش را اگر ز جمال تو قبله نیست
گرد تنور عشق تو بهر زبانه‌ای		ای صد هزار شمع نشسته بدین امید
سازید مرغ روح در آن حلقه لانه‌ای		ای حلقه‌های زلف خوشت طوق حلق ما
نی آن کرانه دارد و نی این میانه‌ای		گویی میان مجلس آن شاه کی رسم
زان دولتی که داد درختی ز دانه‌ای		این داد کیست مفخر تبریز شمس دین

زان سر رسد به بی‌سر و باسر اشارتی		آن دم که دل کند سوی دلبر اشارتی
کآمد به جان مؤمن و کافر اشارتی		زان رنگ اشارتی که به روز الست بود
بر سنگ اشارتی است و به گوهر اشارتی		زیرا که قهر و لطف کز آن بحر دررسید
بر گوهر است هر دم دیگر اشارتی		بر سنگ اشارتی است که بر حال خویش باش
هر لحظه سوی نقش ز آزر اشارتی		بر سنگ کرده نقشی و آن نقش بند او است
احسنت آفرین چه منور اشارتی		چون در گهر رسید اشارت گداخت او
چون می‌رسید از تف آذر اشارتی		بعد از گداز کرد گهر صد هزار جوش
چون آمدش ز ایزد اکبر اشارتی		جوشید و بحر گشت و جهان در جهان گرفت
چون تشنه را ز چشمه کوثر اشارتی		ما را اشارتی است ز تبریز و شمس دین

ای جان جان جان به من آیی و دل بری		هر روز بامداد به آیین دلبری
وی روی من گرفته ز روی تو زرگری		ای کوی من گرفته ز بوی تو گلشنی
اکنون نماند دل را شکل صنوبری		هر روز باغ دل را رنگی دگر دهی
چون لولیان گرفته دل من مسافری		هر شب مقام دیگر و هر روز شهر نو
حیران شدم ز جستن این اسب لاغری		این شهسوار عشق قطاریق می‌رود
آن جا که سم او است نه خشکی است و نه تری		از برق و آب و باد گذشته‌ست سم او
شیران شرزه را رود از دل دلاوری		راهی که فکر نیز نیارد در او شدن
از سر به وقت عرض نهادند لمتری		چه شیر کآسمان و زمین زین ره مهیب
وز بیم رهزنان نگزیدند رهبری		از هیبت قدر بنهادند رو به جبر
با مایه خرد نکند هیچ کس نری		آری جنون ساعه شرط شجاعت است
تا بر دری چگونه صف هجر بردری		تا باخودی کجا به صف بیخودان رسی
قانع مشو از او به مراعات سرسری		ای دل خیال او را پیش آر و قبله ساز
پنداشتی مگر که همین یک مصوری		قانع چرا شدی به یکی صورتت که داد
در صف جنگ آی اگر مرد لشکری		خاموش باش طبل مزن وقت حمله شد

بر تو حرام نیست که محبوب ساحری		شد جادوی حرام و حق از جادوی بری
می‌بخش و می‌ربا که همین است داوری		می‌بند و می‌گشا که همین است جادوی
دریا درون گوهر کی کرد باوری		دریا بدیده‌ایم که در وی گهر بود
افسانه گشت بابل و دستان سامری		سحر حلال آمد بگشاد پر و بال
ای عاشقان کی دید که شد ماه مشتری		همیان زر نهاده و معیوب می‌خرد
اسپان پشت ریش و یدک‌های لاغری		امروز می‌گزید ز بازار اسپ او
گفتا که راه ما نتوان شد به لمتری		گفتم که اسب مرده چنین راه کی برد
کشتی چو نشکنی تو نه کشتی که لنگری		کشتی شکسته باید در آبگیر خضر
با پای ناشکسته از این پول نگذری		دنیا چو قنطره‌ست گذر کن چو پا شکست
فرمان ارجعی را منیوش سرسری		زیرا رجوع ضد قدوم است و عکس او است

بیرون کشد مرا که ز من جان کجا بری		هر روز بامداد درآید یکی پری
ور تاجری کجاست چو من گرم مشتری		گر عاشقی نیابی مانند من بتی
ور کاهلی چنان شوی از من که برپری		ور عارفی حقیقت معروف جان منم
ور مس کاسدی کنمت زر جعفری		ور حس فاسدی دهمت نور مصطفی
محتاج آفتابی گر صبح انوری		محتاج روی مایی گر پشت عالمی
بر خشک و بر تری منشین زین دو برتری		از بر و بحر بگذر و بر کوه قاف رو
وی سر اگر سری مکن این سجده سرسری		ای دل اگر دلی دل از آن یار درمدزد
مگریز از او که بر تو بود کان بود خری		چون اسب می‌گریزی و من بر توام سوار
قربان عید خنجر الله اکبری		صد حیله گر تراشی و صد شهر اگر روی
لیکن مباح نیست که من رام یشتری		خاموش اگر چه بحر دهد در بی‌دریغ

وز شور خویش در من شوریده ننگری		ای دل ز بامداد تو بر حال دیگری
تا خود چه دیده‌ای که ز صفراش اصفری		بر چهره نزار تو صفرای دلبری است
نی نی دلا کز آتش و از باد برتری		ای دل چه آتشی که به هر باد برجهی
خورشیدوار پرده افلاک می‌دری		ای دل تو هر چه هستی دانم که این زمان
نی چرخ قیمت تو شناسد نه مشتری		جانم فدات یا رب ای دل چه گوهری
اندر جزیره‌ای که نه خشکی است و نی تری		سی سال در پی تو چو مجنون دویده‌ام
مشغول بود فکر به ایمان و کافری		غافل بدم از آن که تو مجموع هستیی
هم جنتی و دوزخ و هم حوض کوثری		ایمان و کفر و شبهه و تعطیل عکس توست
ای جمله چیزها تو و از چیزها بری		ای دل تو کل کونی بیرون ز هر دو کون
تا از رخ مزعفر من زعفران بری		ای رو و پشت عالم در روی من نگر
با صد هزار غم که نهانند چون پری		طاقت نماند و این سخنم ماند در دهان

ما خوابناک و دولت بیدار ما تویی		هر روز بامداد طلبکار ما تویی
زیرا دکان و مکسبه و کار ما تویی		هر روز زان برآری ما را ز کسب و کار
بازار چون رویم که بازار ما تویی		دکان چرا رویم که کان و دکان تویی
زان سرخوشیم و مست که دستار ما تویی		زان دلخوشیم و شاد که جان بخش ما تویی
ما خمره بشکنیم چو خمار ما تویی		ما خمره کی نهیم پر از سیم چون بخیل
بلبل نوا شدیم که گلزار ما تویی		طوطی غذا شدیم که تو کان شکری
زان سینه روشنیم که دلدار ما تویی		زان همچو گلشنیم که داری تو صد بهار
آواز و رقص و جنبش و رفتار ما تویی		در بحر تو ز کشتی بی‌دست و پاتریم
از جمله چاره باشد ناچار ما تویی		هر چاره گر که هست نه سرمایه دار توست
تا گفته‌ای به دل که گرفتار ما تویی		دل را هر آنچ بود از آن‌ها دلش گرفت
این هم ز توست مایه پندار ما تویی		گه گه گمان بریم که این جمله فعل ماست
چیزی نمی‌خریم خریدار ما تویی		چیزی نمی‌کشیم که ما را تو می‌کشی
بی گفت و ناله عالم اسرار ما تویی		از گفت توبه کردم ای شه گواه باش
خود آفتاب گنبد دوار ما تویی		ای شمس حق مفخر تبریز شمس دین

اندر جهان مرده درآیی و جان شوی		آن لحظه کآفتاب و چراغ جهان شوی
و اندر دهان گنگ درآیی زبان شوی		اندر دو چشم کور درآیی نظر دهی
و اندر نهاد گرگ درآیی شبان شوی		در دیو زشت درروی و یوسفش کنی
چون رو بدان کنند از آن جا نهان شوی		هر روز سر برآری از چارطاق نو
گاهی انیس دیده شوی گلستان شوی		گاهی چو بوی گل مدد مغزها شوی
در لعب کس نداند تا خود چه سان شوی		فرزین کژروی و رخ راست رو شها
بر یک ورق قرار نمایی نشان شوی		رو رو ورق بگردان ای عشق بی‌نشان
هم محو لطف او شو چون شادمان شوی		در عدل دوست محو شو ای دل به وقت غم
هم تو صفات پاک شوی گر چنان شوی		آبی که محو کل شد او نیز کل شود
و آن سوز قهر را تو گوا چون دخان شوی		آن بانگ چنگ را چو هوا هر طرف بری
بی صورتی چو خشم اگر چه سنان شوی		ای عشق این همه بشوی و تو پاک از این
آنگه بیان کنم که تو نطق و بیان شوی		این دم خموش کرده‌ای و من خمش کنم

وی پاکشیده از ره کو شرط همرهی		ای سیرگشته از ما ما سخت مشتهی
کی یابد آدمی ز حشیشات فربهی		مغز جهان تویی تو و باقی همه حشیش
زان شد که دور ماند ز سایه شهنشهی		هر شهر کو خراب شد و زیر او زبر
از سر چو رفت عقل چه ماند جز ابلهی		چون رفت آفتاب چه ماند شب سیاه
وآنگه گناه بر تن بی‌عقل می‌نهی		ای عقل فتنه‌ای همه از رفتن تو بود
و آن جا که رو نمایی مستی و والهی		آن جا که پشت آری گمراهی است و جنگ
نیمش جماد مرده و نیمیش آگهی		هجده هزار عالم دو قسم بیش نیست
آن است منتهای خردهای منتهی		دریای آگهی که خردها همه از او است
وی آنک همچو تیر از این چرخ می‌جهی		ای جان آشنا که در آن بحر می‌روی
تا تو چگونه باشی ای روح خرگهی		از خرگه تن تو جهانی منور است
وی خاک در کف تو شد زر ده دهی		ای روح از شراب تو مست ابد شده
وافزاید از مثال خیال مشبهی		وصف تو بی‌مثال نیاید به فهم عام
آلایشی نیابد بحر منزهی		از شوق عاشقی اگرت صورتی نهد
زان ژاژ شاعران نفتد ماه از مهی		گر نسبتی کنند به نعل آن هلال را
و اندر پناه عیسی کی ماند اکمهی		دریا به پیش موسی کی ماند سد راه
آن سرو او سهی است گرش نشمری سهی		او خواجه همه‌ست گرش نیست یک غلام
تو یوسفی ولیک هنوز اندر این چهی		تو موسیی ولیک شبانی دری هنوز
پیوسته نیستی تو در این کار گه گهی		زان مزد کار می‌نرسد مر تو را که هیچ
این حرف و نقش هست دو سه کاسه تهی		خامش که بی‌طعام حق و بی‌شراب غیب

وی مطربی که آن غزل تر گرفته‌ای		ای ساقیی که آن می احمر گرفته‌ای
تا تو نقاب از رخ عبهر گرفته‌ای		ای دلبری که ساقی و مطرب فنا شدند
این چه قیامت است که از سر گرفته‌ای		ای میر مجلسی که تو را عشق نام گشت
رنجور نیستی تو چرا سر گرفته‌ای		ای خم خسروان که تو داروی هر غمی
وین هر دو پرده را ز میان برگرفته‌ای		جانی است بس لطیف و جهانی است بس ظریف
الحق شکار نازک و لاغر گرفته‌ای		از جان و از جهان دل عاشق ربوده‌ای
ملک هزار خسرو و سنجر گرفته‌ای		ای آنک تو شکار چنین دام گشته‌ای
در دوزخی و جنت و کوثر گرفته‌ای		در عین کفر جوهر ایمان ربوده‌ای
وی ساده‌ای که رنگ قلندر گرفته‌ای		ای عارفی که از سر معروف واقفی
در آتشی و خوی سمندر گرفته‌ای		در بحر قلزمی و تو را بحر تا به کعب
تا خانه‌ای میانه شکر گرفته‌ای		ای گل که جامه‌ها بدریدی ز عاشقی
چون بوی آن دو زلف معنبر گرفته‌ای		ای باد از تکبر پرهیز کن ز مشک
یک دم خمش مباد چو ساغر گرفته‌ای		ای غمزه‌هات مست چو ساقی تویی بده
ای روی زرد سکه زرگر گرفته‌ای		بهر نثار مفخر تبریز شمس دین

وی مطربی که آن غزل تر گرفته‌ای		ای ساقیی که آن می احمر گرفته‌ای
مریخ را بگو که چه خنجر گرفته‌ای		ای زهره‌ای که آتش در آسمان زدی
الحق شکار نازک و لاغر گرفته‌ای		از جان و از جهان دل عاشق ربوده‌ای
این چه قیامتی است که از سر گرفته‌ای		ای هجر تو ز روز قیامت درازتر
در دور خویش شکل مدور گرفته‌ای		ای آسمان چو دور ندیمانش دیده‌ای
این چند پشه را چه مسخر گرفته‌ای		پیلان شیردل چو کفت را مسخرند
زیرا که صد چو ملکت سنجر گرفته‌ای		هان ای فقیر روز فقیری گله مکن
آیینه‌ای عظیم منور گرفته‌ای		ای روی خویش دیده تو در روی خوب یار
چون دامن بهار معنبر گرفته‌ای		ای دل طپان چرایی چون برگ هر دمی
چون کحل از مسیح پیمبر گرفته‌ای		ای چشم گریه چیست به هر ساعتی تو را
بی روی دوست چیز محقر گرفته‌ای		هجده هزار عالم اگر ملک تو شود
کاهل چرا شدی صفت خر گرفته‌ای		داری تکی که بگذری از خنگ آسمان
این رسم کهنه را چه مکرر گرفته‌ای		خامش کن و زبان دگر گو و رسم نو

بر روی دام شعر دخانی نهاده‌ای		ای مرغ گیر دام نهانی نهاده‌ای
پرهای کشته بهر نشانی نهاده‌ای		چندین هزار مرغ بدین فن بکشته‌ای
درهای هویشان چه معانی نهاده‌ای		مرغان پاسبان تو هیهای می‌زنند
خم‌ها و باده‌های معانی نهاده‌ای		مرغان تشنه را به خرابات قرب خویش
از بهر شب روی که تو دانی نهاده‌ای		آن خنب را که ساقی و مستیش بود نبرد
و اندر جفا و خشم سنانی نهاده‌ای		در صبر و توبه عصمت اسپر سرشته‌ای
ملکی درون سبع مثانی نهاده‌ای		بی زحمت سنان و سپر بهر مخلصان
و اندر جهان پیر جوانی نهاده‌ای		زیر سواد چشم روان کرده موج نور
بی کلک و بی‌بنان تو بنانی نهاده‌ای		در سینه کز مخیله تصویر می‌رود
دل را نفوذ و سیر عیانی نهاده‌ای		چندین حجاب لحم و عصب بر فراز دل
یا ابروی که بهر کمانی نهاده‌ای		غمزه عجبتر است که چون تیر می‌پرد
در جسم‌های همچو اوانی نهاده‌ای		اخلاق مختلف چو شرابات تلخ و نوش
سرجوش نطق را به لسانی نهاده‌ای		وین شربت نهان مترشح شد از زبان
کان را حجاب مهد غوانی نهاده‌ای		هر عین و هر عرض چو دهان بسته غنچه‌ای است
ای جان جان جان که تو جانی نهاده‌ای		روزی که بشکفانی و آن پرده برکشی
از بهر چه نیاز و کشانی نهاده‌ای		دل‌های بی‌قرار ببیند که در فراق
این چه دراز شعبده خوانی نهاده‌ای		خاموش تا بگوید آن جان گفته‌ها

خوبی و آتشی و بلایی بدیده‌ای		مه طلعتی و شهره قبایی بدیده‌ای
چشمی لطیفتر ز صبایی بدیده‌ای		چشمی که مستتر کند از صد هزار می
دولت پیش دوان که شفایی بدیده‌ای		دولت شفاست مر همه را وز هوای او
جویای شاه تا که همایی بدیده‌ای		سایه هماست فتنه شاهان و این هما
خورشیدرو و ماه لقایی بدیده‌ای		ای چرخ راست گو که در این گردش آن چنان
در عین این فنا تو بقایی بدیده‌ای		ای دل فنا شدی تو در این عشق یا مگر
با چشم لابه گر که بکایی بدیده‌ای		هر گریه خنده جوید و امروز خنده‌ها
مهلکتر از فراق وبایی بدیده‌ای		جان را وباست هجر تو سوزان آن لطف
در زیر این جفا تو وفایی بدیده‌ای		تو خاک آن جفا شده‌ای وین گزاف نیست
تبریز مثل شاه تو جایی بدیده‌ای		شاهی شنیده‌ای چو خداوند شمس دین

یک یک بگو تو راز چو از عین خانه‌ای		ای عشق کز قدیم تو با ما یگانه‌ای
تا خود چه آتشی تو و یا چه زبانه‌ای		از بیم آتش تو زبان را ببسته‌ایم
باد چراغ عقلی و باده مغانه‌ای		هر دم خرابیی است ز تو شهر عقل را
یا در میان هر دو تو شکل میانه‌ای		یا دوست دوستی تو و یا نیک دشمنی
شب روز کن چرایی اگر تو فسانه‌ای		گویند عاقلان دم عاشق فسانه‌ای است
عشق تو است فتنه و تو خود نشانه‌ای		ای آنک خوبی تو نشانید فتنه‌ها
نور زمینیان و جمال زمانه‌ای		ای شاه شاه و مفخر تبریز شمس دین

وی رشک ماه و گنبد مینا چگونه‌ای		ای جان و ای دو دیده بینا چگونه‌ای
ما بی‌تو خسته‌ایم تو بی‌ما چگونه‌ای		ای ما و صد چو ما ز پی تو خراب و مست
و آن جا که جز تو نیست تو آن جا چگونه‌ای		آن جا که با تو نیست چو سوراخ کژدم است
وی گوهری فزوده ز دریا چگونه‌ای		ای جان تو در گزینش جان‌ها چه می‌کنی
در خون و خلط و بلغم و صفرا چگونه‌ای		ای مرغ عرش آمده در دام آب و گل
با اهل گولخن به مواسا چگونه‌ای		زان گلشن لطیف به گلخن فتاده‌ای
وی عزلتی گرفته چو عنقا چگونه‌ای		ای کوه قاف صبر و سکینه چه صابری
تن‌ها به توست زنده تو تنها چگونه‌ای		عالم به توست قایم تو در چه عالمی
وی زهر ناب با تو چو حلوا چگونه‌ای		ای آفتاب از تو خجل در چه مشرقی
ای درفکنده فتنه و غوغا چگونه‌ای		زیر و زبر شدیمت بی‌زیر و بی‌زبر
ور در دلی ز دوده سودا چگونه‌ای		گر غایبی ز دل تو در این دل چه می‌کنی
در قاب قوس قرب و در ادنی چگونه‌ای		ای شاه شمس مفخر تبریز بی‌نظیر

بر گرد حوض گردی و در حوض درفتی		هر چند شیر بیشه و خورشیدطلعتی
شربت بیاورند که مخمور شربتی		اسپت بیاورند که چالاک فارسی
خواب تو بخت بست که بسته سعادتی		بی خواب و بی‌قراری شب‌های تا به روز
بی دست و پای باش چه دربند آلتی		از پای درفتادی و از دست رفته‌ای
میدان از آن توست به چوگان تو بابتی		بی دست و پا چو گوی به میدان حق بپوی
می‌خوانمت به خویش که تو پنج آیتی		ای رو به قبله من و الحمدخوان من
وی جان بیار باده چرا بی‌مروتی		ای عقل جان بباز چرا جان به شیشه‌ای
رو جمله سود باش که فرخ تجارتی		رو کان مشک باش که بس پاک نافه‌ای
در چشم من درآی که نور بصارتی		بر مغز من برآی که چون می مفرحی
در جسم‌ها نگنجی ز ایشان زیادتی		در مغزها نگنجی بس بی‌کرانه‌ای
وی نای رازگوی چه صاحب کرامتی		ای دف زخم خواره چه مظلوم و صابری
در بیت‌ها نگنجد چه در عمارتی		خامش مساز بیت که مهمان بیت تو
تا هیچ کس نداند کاندر چه نعمتی		چون غنچه لب ببند و چو گل بی‌دو لب بخند
تبلیغ راز کن که تو اهل سفارتی		ای شاه شاد مفخر تبریز شمس دین

نادیده حکم کردن باشد غرامتی		رویش ندیده پس مکنیدم ملامتی
چون خم نیاورم ز چنان سروقامتی		پروانه چون نسوزد چون شمع او بود
برخیزد از میان قیامت قیامتی		آن مه اگر برآید در روز رستخیز
در خود همی‌بسوزد دارد علامتی		زان رو که زهره نیست فلک را که دم زند
با غمزه‌های آتش او کو سلامتی		گر حسن حسن او است کجا عافیت کجا
هر دم ز عشق او دل من با سمتی		هر دم دلم به عشق وی اندر حریصتر
هذا الصدود منک علینا الی متی		یا هجر لم تقل لی بالله ربنا
تا نشکند سبوی امیدم ز آفتی		می‌ترسم از فراق دراز تو سنگ دل
با صبر تو ندارد این چرخ طاقتی		ای آنک جبرئیل ز تو راه گم کند
حاشا که او کند طمعی یا تجارتی		دل را ببرد عشق که تا سود دل کند
داردهمی ز ریش فراغت فراغتی		عشق آن توانگری است که از بس توانگری
کو راست در عیار گهرها مهارتی		از من مپرس این و ز عقل کمال پرس
کو در قدم بود حدثی نوطهارتی		او نیز خود چه گوید لیکن به قدر خویش
در عشق می‌رود به امید زیارتی		عقل از امید وصل چو مجنون روان شود
از پرتو شرارش یابد حرارتی		ور ز آنک درنیابد در ره کمال عشق
زان شکر شگرف شفای مرارتی		بادا ز نور عشق من و عقل کل را
وز عاشقان برآید مستانه حالتی		تا طعم آن حلاوت بر عاشقان زند
چون بر دلم رسید سپاهش به غارتی		تبریز شمس دین که بصیرت از او بود

آن کس ملک ندید و نه انسان و نی پری		جان خاک آن مهی که خداش است مشتری
او راست چشم روشن و گوش پیمبری		چون از خودی برون شد او آدمی نماند
بسته‌ست چشم هر دو از آن جان و دلبری		تا آدمی است آدمی و تا ملک ملک
چون آن او است خالق عالم به یک سوی		عالم به حکم او است مر او را چه فخر از این
حاشا از او که لاف برآرد ز گوهری		بحری که کمترین شبه را گوهری کند
کو گشت از هزار چو خورشید و مه بری		آن ذره است لایق رقص چنان شعاع
خود ننگرد به تابش او جز که سرسری		آن ذره‌ای که گر قدمش بوسد آفتاب
تا زین سپس زنخ نزند از منوری		بنما مها به کوری خورشید تابشی
تا هر دو کون پر شود از نور داوری		درتاب شاه و مفخر تبریز شمس دین

در حسن حوریی تو و در مهر مادری		ای عشق پرده در که تو در زیر چادری
در گوش حلقه کرده به قانون چاکری		در حلقه اندرآ و ببین جمله جان‌ها
صد جان گره گره شده از وی به ساحری		در آینه نظر کن و در چشم خود نگر
در هم ببسته موسی و فرعون و سامری		در هر گره نگه کن وضع خدای بین
تا نقش حق بخندد بر نقش آزری		از زیر دامنت تو برون آر شمع را
هر دم بمیرد ایمان در پای کافری		تا دست و پا نهاد دو زلف تو کفر را
گشتم هزار بار من از جان و جا بری		چون مر تو را نیابد در جان و جا دلم
در قلزمی که خشک نیابند و نی تری		خشک و تر دو چشم و لب من روان شده
کای باوفا و عهد ز من باوفاتری		دی لطف‌ها بکرد خیال تو گفتمش
تبریز این سلام بر جان ما بری		دانم ز شمس دین است تو را این همه وفا

گه لوح دل بخواندم و گه نقش کافری		ای بس فراز و شیب که کردم طلب گری
بر چرخ روح گاه دویدم باختری		گه در زمین خدمت چون خاک ره شدم
گه سر دل بجسته و گه سر دلبری		گم گشته از خود و دل و دلبر هزار بار
وز خلق دررمیده به عالم چو سامری		بر کوه طور طالب ارنی کلیم وار
نی معجز و کرامت و نی مکر و ساحری		در وادیی رسیدم کان جا نبرد بوی
کان بو نه مشک دارد نی زلف عنبری		وادی ز بوی دوست مرا رهبری شده
پر نیز می‌بسوزد گر ز آنک می‌پری		آن جا نتان دویدن ای دوست بر قدم
وین چار مرغ هست از این باغ عنصری		کز گرم و سرد و خشک و تر است این نهاد حس
پری و گر نه زرد درافتی به شش دری		آن جا بپر دوست که روید ز بوی دوست
زان سو که سوی نیست حذر کن که قاصری		ای کامل کمال کز این سو تو کاملی
در بحر عاجز آمد و رسوا شد از تری		آن مرغ خاکیی که به خشکی کمال داشت
هر یک به حس درآید چونشان درآوری		با آنک بر و بحر یکی جنس و یک فنند
در پا فتاده باشد چون نقش سرسری		صد بر و بحر و چرخ و فلک در فضای غیب
گردد هزار بار از این هر دو او بری		زین بر و بحر آن رسد آن سو که او ز عشق
از تیغ غیب سر نبرد گر برد سری		حقا به ذات پاک خداوند هر کی هست
کو خشک شد ز عشق دلارام آزری		در آتش خلیل کجا آید آن خسی
در آتش آ چو زر که ز هر غش طاهری		جان خلیل عشق به شادی و خرمی
در عشق آتشین دلارام ظاهری		گر محو می‌نمایی در دودمان حس
تو بس عجایبی که بر آتش تو قادری		این عشق همچو آتش بر جمله قاهر است
بر رغم او لطیف و شریفی و احمری		هر چند کوشد آتش تا تو سیه شوی
چشم و چراغ غیب به شاهی و سروری		دانم که پرتو نظری داری از شهی
پیدا شود ز خار دو صد گونه عبهری		بر خار خشک گر نظری افکند ز لطف
ظاهر شود ز نیست دل و دیده پروری		نی خود اگر به محو و عدم غمزه‌ای کند
ای تیغ هجر چند زنی زخم خنجری		در لطف و در نوازش آن شه نگاه کن
کز یک نهاله آمد این لطف و قاهری		نی نی خود از نوازش او تند شد فراق
او کی فراق داند در دور دایری		گر خوگری به لطف نباشد دل مرا
پس او غذا دهد به غذا رسم حنجری		حنجر غذا خورد ز غذا رست حنجرش
از رشک کرده در غم تبریز ساتری		این جمله من بگفتم و القاب شمس دین
لیکن مزاد نیست که من رام یشتری		آن است اصل و قصد و غرض زین همه حدیث

دامان ما گرفته به گلزار می‌کشی		شاها بکش قطار که شهوار می‌کشی
بویی ببرده‌اند که قطار می‌کشی		قطار اشتران همه مستند و کف زنان
چون شهد و چون شکر که سوی یار می‌کشی		هر اشتری میانه زنجیر می‌گزد
گویند خوش بکش که به دیدار می‌کشی		آن چشم‌های مست به چشمت که ساقی است
کردی ز که جدا و به انبار می‌کشی		ما کشت تو بدیم درودی به داس عشق
رهوار از آن شدیم که رهوار می‌کشی		سکسک بدیم و توسن و در راه صدق لنگ
ناگه ز چشم بد به ره خار می‌کشی		هر چند سال‌ها ز چمن گل بچیده‌ایم
هر سو کشی به عشرت بسیار می‌کشی		ما کی غلط کنیم به هر سو کشی بکش
تو جانب کرامت و ایثار می‌کشی		شاهان کشند بنده بد را به انتقام
دزدان دار را خوش و بی‌دار می‌کشی		زین لطف مجرمان را گستاخ کرده‌ای
تو کرده‌ای ستیزه به گفتار می‌کشی		هر تخمه و ملول همی‌گویدم خموش
بر رغم جمله چرخه دوار می‌کشی		سختی کشان ز گردش این چرخ در غم اند
تو نور نور ندره به اقطار می‌کشی		ای شاه شمس مفخر تبریز نور حق

دم می‌دهی تو گرم و دم سرد می‌کشی		ای نای خوش نوای که دلدار و دلخوشی
خالی کننده دل و جان مشوشی		خالی است اندرون تو از بند لاجرم
هر چند امیی تو به معنی منقشی		نقشی کنی به صورت معشوق هر کسی
سر برزن از میانه نی چون شکروشی		ای صورت حقایق کل در چه پرده‌ای
دردم به شش جهت که تو دمساز هر ششی		نه چشم گشته‌ای تو و ده گوش گشته جان
خوش می‌چشان ز حلق از آن دم که می‌چشی		ای نای سربریده بگو سر بی‌زبان
زیرا ندای عشق ز نی هست آتشی		آتش فتاد در نی و عالم گرفت دود
دل را چه لذتی تو و جان را چه مفرشی		بنواز سر لیلی و مجنون ز عشق خویش
بس دل که می‌ربایی از حسن و از کشی		بویی است در دم تو ز تبریز لاجرم

یک جان نخوانمش که جهان است آن یکی		اندر میان جمع چه جان است آن یکی
کز چشم خویش هم پنهان است آن یکی		سوگند می‌خورم به جمال و کمال او
در باغ عشق سرو روان است آن یکی		بر فرق خاک آب روان کرد عشق او
جمله قراضه‌اند چو کان است آن یکی		جمله شکوفه‌اند اگر میوه است او
زیرا فزون ز شرح و بیان است آن یکی		دل موج می‌زند ز صفاتش ولی خموش
بالاتر از زمین و زمان است آن یکی		روزی که او بزاد زمین و زمان نبود
تا من نگویم این که فلان است آن یکی		قفلی است بر دهان من از رشک عاشقان
گویم که ای خدای چه سان است آن یکی		هر دم که کنج چشمم بر روی او فتد
زیرا چو آفتاب عیان است آن یکی		گر چشم درد نیست تو را چشم باز کن
زیرا که پادشاه نشان است آن یکی		پیشش تو سجده می‌کن تا پادشا شوی
اندر گمان مباش که آن است آن یکی		گر صد هزار خلق تو را رهزند که نیست
گفتا عجب مدار چنان است آن یکی		گفتم به شمس مفخر تبریز بنگرش

زیرک نبودمی و خردمند گولمی		گر من ز دست بازی هر غم پژولمی
گه در صعود انده و گه در نزولمی		گر آفتاب عشق نبودیم چون زحل
چون اهل تیه حرص گرفتار غولمی		ور بوی مصر عشق قلاوز نیستی
دربند فتح باب و خروج و دخولمی		ور آفتاب جان‌ها خانه نشین بدی
من چون صبا ز باغ وفا کی رسولمی		ور گلستان جان نبدی ممتحن نواز
من همچو نای و چنگ غزل کی شخولمی		عشق ار سماع باره و دف خواه نیستی
همچون لب زجاج و قدح در نحولمی		ساقیم گر ندادی داروی فربهی
من چون درخت بخت خسان بی‌اصولمی		گر سایه چمن نبدی و فروغ او
من چون مزاج خاک ظلوم و جهولمی		بر خاک من امانت حق گر نتافتی
در گور تن چرا خوش و باعرض و طولمی		از گور سوی جنت اگر راه نیستی
کی چون چمن حریف جنوب و شمولمی		ور راه نیستی به یمین از سوی شمال
ور لطف و فضل حق نبدی من فضولمی		گر گلشن کرم نبدی کی شکفتمی
آن مطلع ار نبودی من در افولمی		بس کن ز آفتاب شنو مطلع قصص

در عشق آفتاب تو همخرقه منی		ای آسمان که بر سر ما چرخ می‌زنی
بیرون و اندرون همه سرسبز و روشنی		والله که عاشقی و بگویم نشان عشق
از آتشش نسوزی و ز باد ایمنی		از بحر تر نگردی و ز خاک فارغی
آخر یکی بگو که چه دولاب آهنی		ای چرخ آسیا ز چه آب است گردشت
وز گردشی دگر چه درختان که برکنی		از گردشی کنار زمین چون ارم کنی
پروانه وار گرد چنین شمع می‌تنی		شمعی است آفتاب و تو پروانه‌ای به فعل
چون حاج گرد کعبه طوافی همی‌کنی		پوشیده‌ای چو حاج تو احرام نیلگون
ای چرخ حق گزار ز آفات ایمنی		حق گفت ایمن است هر آن کو به حج رسید
خانه خداست عشق و تو در خانه ساکنی		جمله بهانه‌هاست که عشق است هر چه هست
والله چه نکته‌هاست در این سینه گفتنی		زین بیش می‌نگویم و امکان گفت نیست

سوگند بشکنی و جفا را رها کنی		سوگند خورده‌ای که از این پس جفا کنی
تا کی بهانه گیری و تا کی دغا کنی		امروز دامن تو گرفتیم و می‌کشیم
کاندیشه کرده‌ای که از این پس وفا کنی		می‌خندد آن لبت صنما مژده می‌دهد
آنگه روا شود که تو حاجت روا کنی		بی تو نماز ما چو روا نیست سود چیست
ماهی همین کند چو ز آبش جدا کنی		بی بحر تو چو ماهی بر خاک می‌طپیم
حق با تو آن کند که تو در حق ما کنی		ظالم جفا کند ز تو ترساندش اسیر
جز آنک سر نهد به هر آنچ اقتضا کنی		چون تو کنی جفا ز کی ترساندت کسی
آن کش بها نباشد چونش بها کنی		خاموش کم فروش تو در یتیم را

زاریم نشنوی و مرا زار بشکنی		تا چند از فراق مرا کار بشکنی
دانستمی دگر به چه مقدار بشکنی		دستم شکست دست فراقت ز کار و بار
کاین شیشه‌ام تنک شد هشدار بشکنی		هین شیشه باز هجر رسیدی به سنگلاخ
گر زوترک نرانی ناچار بشکنی		زین سنگلاخ هجر سوی سبزه زار وصل
خونش چنین دود چو دل نار بشکنی		خونم فسرده شد به دل اندر چو ناردانگ
در وصل روی دلبر عیار بشکنی		باری چو بشکنی دل پرحسرت مرا
کز یک نظر دو صد دل و دلدار بشکنی		مخدوم شمس دین که شهنشاه بینشی
صد تاج را به ریشه دستار بشکنی		تبریز از تو فخر به اینت مسلم است

اندیشه را رها کن کاری است کردنی		ساقی بیار باده سغراق ده منی
گردن مخار خواجه که وامی است گردنی		ای نقد جان مگوی که ایام بیننا
بر دوست رحم آر به کوری دشمنی		ای آب زندگانی در تشنگان نگر
گر برج خیبر است بخواهیش برکنی		هوشی است بند ما و به پیش تو هوش چیست
در بی‌هشی است عیش و مقامات ایمنی		اندر مقام هوش همه خوف و زلزله‌ست
رقصان چو ذره‌ها خورشان نور و روشنی		در بزم بی‌هشی همه جان‌ها مجردند
قانع نمی‌شویم بدین نور روزنی		ای آفتاب جان در و دیوار تن بسوز
تو ساقی کریمی و بی‌صرفه و غنی		این قصه را رها کن ما سخت تشنه‌ایم
آگاه نیست کس که چه باغ و چه گلشنی		هیهای عاشقان همه از بوی گلشنی است
ای سنگ دل بگوی که تا چند تن زنی		خشک آر و می‌نگر ز چپ و راست اشک خون
فرمان گفت نیست همان گیر که الکنی		بیهوده چند گویی خاموش کن بس است
کاین ناطقه نماند در حرف معتنی		تا شمس حق تبریز آرد گشایشی

کار او کند که دارد از کار آگهی		ای نای بس خوش است کز اسرار آگهی
گردن مخار کز گل بی‌خار آگهی		ای نای همچو بلبل نالان آن گلی
گفتا هلاک توست به یک بار آگهی		گفتم به نای همدم یاری مدزد راز
آتش بنه بسوز بمگذار آگهی		گفتم خلاص من به هلاک من اندر است
دانم که هست قافله سالار آگهی		گفتا چگونه رهزن این قافله شوم
از آگهی همی‌شد بیزار آگهی		گفتم چو یار گم شدگان را نمی‌نواخت
ما را حجاب دیده و دیدار آگهی		نه چشم گشته‌ای تو که بی‌آگهی ز خویش
ای ننگ سر در این ره و ای عار آگهی		زان همدم لبی که تو را سر بریده‌اند
زیرا ز خودپرست و ز انکار آگهی		از خود تهی شدی و ز اسرار پر شدی
بگذار تا کند گله‌ای زار آگهی		چون می‌چشی ز لعل لب یار ناله چیست
بگری بر آنک دارد ز اغیار آگهی		نی نی ز بهر خود تو نمی‌نالی ای کریم
زین نعل بازگونه غلط کار آگهی		گردون اگر بنالد گاو است زیر بار

پرنور کن تو خیمه و خرگه چه شسته‌ای		شوری فتاد در فلک ای مه چه شسته‌ای
از آتش تو ای بت آگه چه شسته‌ای		آگاه نیستند مگر این فسردگان
با مردمان زیرک ابله چه شسته‌ای		آتش خوران ره به سر کوی منتظر
دل لشکر حقست و تویی شه چه شسته‌ای		دل شیر بیشه‌ست ولیکن سرش تویی
هم ره به توست بر سر هر ره چه شسته‌ای		ای جان تیزگوش تو بشنو هم از درون
هیهای وصل و خنده و قهقه چه شسته‌ای		هین کز فراخنای دلت تا به عرش رفت
کان جان و دل رسید تو آوه چه شسته‌ای		دی بامداد دامن جانم گرفت دل
درزن تو دست‌ها و در این ره چه شسته‌ای		دولاب دولتست ز تبریز شمس دین

وز روی خوب خویشت بودی نشانیی		ای کاشکی تو خویش زمانی بدانیی
خود را به عیش خانه خوبان کشانیی		در آب و گل تو همچو ستوران نخفتیی
پنهان بماند زیر تو گنج نهانیی		بر گرد خویش گشتی کاظهار خود کنی
در جان قرار داشتیی گر تو جانیی		از روح بی‌خبر بدیی گر تو جسمیی
با این و آنیی تو اگر این و آنیی		با نیک و بد بساختیی همچو دیگران
یک نوع جوشییی چو یکی قازغانیی		یک ذوق بودیی تو اگر یک اباییی
چون صاف گشتگان تو بر این آسمانیی		زین جوش در دوار اگر صاف گشتیی
گر گم شدی خیال تو جان و جهانیی		گویی به هر خیال که جان و جهان من
ور نی چو عقل کلی جمله زبانیی		بس کن که بند عقل شدست این زبان تو
دانستیی که شاهی کی ترجمانیی		بس کن که دانش‌ست که محجوب دانشست

ملک قلندرست و قلندر از او بری		بزم و شراب لعل و خرابات و کافری
زیرا که آفریده نباشد قلندری		گویی قلندرم من و این دلپذیر نیست
مریخ نیز چند زند زخم خنجری		تا کی عطارد از زحل آرد مدبری
تا چند زهره بخش کند جام احمری		تا چند نعل ریز کند پیک ماه نیز
بازار تنگ دارد بر خلق مشتری		تا چند آفتاب به تف مطبخی کند
تا چند آب نشف کند برج آذری		تا چند آب ریزد دولاب آسمان
تا چند روز پرده درد بر مستری		تا چند شب پناه حریفان بد شود
تا کی بهار دوزد دیباج اخضری		تا چند دی برآرد از باغ‌ها دمار
ای مرغ روح وقت نیامد که برپری		زین فرقت و غریبی طبعم ملول شد
سوی جناب مالک و مخدوم خود بری		وین پر درشکسته پرخون خویش را
زیر فلک چه باشی نی ابر و اختری		اندر زمین چه چفسی نی کوه و آهنی
نی آب خضر جویی نی حوض کوثری		زان حسن آبدار چو تازه کنی جگر
با آنچ در دلست نگویی چه درخوری		ای آب و روغنی که گرفتار آمدی

آرام جان خویش ز جانان خویش جوی		آن دل که گم شده‌ست هم از جان خویش جوی
آن ذوق را هم از لب و دندان خویش جوی		اندر شکر نیابی ذوق نبات غیب
در ناظری گریز و ازو آن خویش جوی		دو چشم را تو ناظر هر بی‌نظر مکن
پس نقد خویش را برو از کان خویش جوی		نقلست از رسول که مردم معادنند
از آسمان گذر کن و کیوان خویش جوی		از تخت تن برون رو و بر تخت جان نشین
آن برق را در اشک چو باران خویش جوی		برقی که بر دلت زد و دل بی‌قرار شد
هر چه مراد توست در انبان خویش جوی		انبان بوهریره وجود توست و بس
هم تو بجو مرا و به احسان خویش جوی		ای بی‌نشان محض نشان از کی جویمت

وصف قلندرست و قلندر از او بری		سیمرغ و کیمیا و مقام قلندری
زیرا که آفریده نباشد قلندری		گویی قلندرم من و این دل پذیر نیست
خالیست از کفایت و معنی داوری		دام و دم قلندر بی‌چون بود مقیم
چون آب در سبویی کلی ز کل پری		از خود به خود چه جویی چون سر به سر تویی
وین قصه مختصر کن ای دوست یک سری		از خود به خود سفر کن در راه عاشقی
نی بنده نی خدای نه وصف مجاوری		نی بیم و نی امید نه طاعت نه معصیت
بیرون ز جمله آمد این ره چو بنگری		عجزست و قدرتست و خدایی و بندگی
در بندگی نیاید و نه در پیمبری		راه قلندری ز خدایی برون بود
کس را نشد مسلم این راه و ره بری		زینهار تا نلافد هر عاشق از گزاف

اختر و گردون اختر و گردون برده ز زهره جام حبیبی		دوش همه شب دوش همه شب گشتم من بر بام حبیبی
همچو دل من همچو دل من دلخوش اندر دام حبیبی		جمله جان‌ها جمله جان‌ها بسته پر و پا بسته پر و پا
از زر پخته از زر پخته نادره‌تر بد خام حبیبی		دام تو خوشتر دام تو خوشتر از می احمر وز زر اخضر
صبح سعادت صبح سعادت درج شده در شام حبیبی		نور رخ شه نور رخ شه حسرت صد مه رهزن صد ره
گر بدهد جان گر بدهد جان او نگزارد وام حبیبی		مخزن قارون مخزن قارون اختر گردون ملک همایون
ای شده قربان ای شده قربان خاص جهان در عام حبیبی		عام شده‌ست این عام شده‌ست این نظم سخن‌ها لیک تو این بین

دل به دلم نه که تو گمشده را یافتی		خواجه سلام علیک گنج وفا یافتی
طبل خدایی بزن کاین ز خدا یافتی		هم تو سلام علیک هم تو علیک السلام
آنک ز جا برترست خواجه کجا یافتی		خواجه تو چونی بگو در بر آن ماه رو
حسرت رضوان شدی چونک رضا یافتی		ساقی رطل ثقیل از قدح سلسبیل
وی تن عریان کنون باز قبا یافتی		ای رخ چون زر شده گنج گهر برزدی
یار منی بعد از این یار مرا یافتی		ای دل گریان کنون بر همه عالم بخند
تا که بگویم تو را من که که را یافتی		خواجه تویی خویش من پیش من آ پیش من
رو که توی بر صواب ملک خطا یافتی		کوس و دهل می‌زنند بر فلک از بهر تو
خشک لبان را ببین چونک سقا یافتی		بر لب تو لب نهاد زان شکرین لب شدی
پنجه گشا چون کلید قفل گشا یافتی		خواجه بجه از جهان قفل بنه بر دهان

اه که چه می‌زیبدش بدخوی و سرکشی		آه که چه شیرین بتیست در تتق زرکشی
می‌کند از اختران شیوه لشکرکشی		گاه چو مه می‌رود قاعده شب روی
تا دل خود را ز هجر تو سوی آذر کشی		گاه ز غیرت رود از همه چشمی نهان
سخت بگیری کمر خانه خود درکشی		ای خنک آن دم که تو خسرو و خورشید را
وز سر این بیخودی گوش فلک برکشی		از طرب آن زمان جامه جان برکنی
تا که بسوزد بر او چونک به مجمر کشی		هر شکری زین هوس عود کند خویش را
نیست گنه باده را چونک تو کمتر کشی		آن نفس از ساقیان سستی و تقصیر نیست
خیر کثیرست آنک باده ز کوثر کشی		بخت عظیمست آنک نقل ز جنت بری
قاصد خون ریز خود نیزه و خنجر کشی		مست برآیی ز خود دست بخایی ز خود
تا که به شمشیر دین بر سر کافر کشی		گوید کز نور من ظلمت و کافر کجاست
تا تو مرا چون قدح در می احمر کشی		وقت شد ای شمس دین مفخر تبریزیان

جان من از جان تو یابد صد ایمنی		روی من از روی تو دارد صد روشنی
آینه کون شد رفت از او آهنی		آهن هستی من صیقل عشقش چو یافت
مسکن اصلیش دید یافت در او ساکنی		مرغ دلم می‌طپید هیچ سکونی نداشت
ندهد بی‌روز تو روزن من روزنی		ندهد بی‌چشم تو چشم من آینگی
جان منش چون بدید گفت که جان منی		چشم منش چون بدید گفت که نور منی
فقر از آن فخر شد کز تو شود او غنی		صبر از آن صبر کرد شکر شکر تو دید
گاه تویی در برم حلقه دل می‌زنی		گاه منم بر درت حلقه در می‌زنم
تا شوم از سعی تو پاک ز تردامنی		باد صبا سوی عشق این دو رسالت ببر
هست تو را همچو نی وام شکر دادنی		هست مرا همچو نی وام کمر بستنی
زانک بریدی ز ما گر نبری از منی		ای دل در ما گریز از من و ما محو شو
مغز نمایم ولیک وای چو تو بشکنی		دانه شیرین به سنگ گفت چو من بشکنم

عربده آرد مرا از ره پنهانیی		هر نفسی از درون دلبر روحانیی
برد مسلمانیم وای مسلمانیی		فتنه و ویرانیم شور و پریشانیم
کیست برون از گمان جز دل ربانیی		گفت مرا می خوری یا چه گمان می‌بری
جان بفشان کان نگار کرد گل افشانیی		بر سر افسانه رو مست سوی خانه رو
مست غمت را بیار رسم نگهبانیی		یک دم ای خوش عذار حال مرا گوش دار
عشق شناس ای حریف در دل انسانیی		عابد و معبود من شاهد و مشهود من
رهبر ما بوی او در ره سلطانیی		کعبه ما کوی او قبله ما روی او
تا ننهد خواجه سر در خطر جانیی		خواجه صاحب نظر الحذر از ما حذر
گل ندمد جز ز خار گنج به ویرانیی		نی غلطم سر بیار تا ببری صد هزار
در کف او شیشه‌ای شکل پری خوانیی		آمد آن شیر من عاشق جان سیر من
گفت چه پرسم دریغ حال مرا دانیی		گفتم ای روح قدس آخر ما را بپرس
مست چه‌ام بوی گیر باده جانانیی		مستم و گم کرده راه تن زن و پرسش مخواه
برده قماشات ما غارت سبحانیی		کی بود آن ای خدا ما شده از ما جدا
هر کی ورا یار کیست هست چو زندانیی		هر کی ورا کار کیست در کف او خارکیست
هر کی ز خود دور شد نیست به جز فانیی		کارک تو هم تویی یارک تو هم تویی

آینه با جان من مونس دیرینه‌ای		ای دل چون آهنت بوده چو آیینه‌ای
تن کی بود محدثی دی و پریرینه‌ای		در دل آیینه من در دل من آینه
زانک همی‌بیندت احمد پارینه‌ای		خواجه چرایی چنین کز تو رمد عشق دین
کآمد از سوی چین مرغ تو را چینه‌ای		مرغ گزینی یقین دانه شیرین بچین
از چه سبب گشته‌ای همدم بوزینه‌ای		شیر خدایی خدا شیر نرت نام داد
پوشد سلطان گهی خرقه پشمینه‌ای		صورت تن را مبین زانک نه درخورد توست
تا که نپوسد دلت در حسد و کینه‌ای		هین دل خود را تمام در کف دلبر سپار
سینه سینا بود فرش چنین سینه‌ای		سینه پاکی که او گشت خوش و عشق خو
تا تو در این غربتی نیست طمأنینه‌ای		تشنه آن شربتی خسته آن ضربتی
هست معانی چو می حرف چو قنینه‌ای		هست خرد چون شکر هست صور همچو نی
از حفه و از رفه ز اطلس و زرینه‌ای		خوب چو نبود عروس خوش نشود زو نفوس
در عوض می بگیر بی‌مزه ترخینه‌ای		چون نروی زین جهان خوی خرابات جان
گوشه دل را بساز مسجد آدینه‌ای		خانه تن را بساز باغچه و گلشنی
آوردش بر طبق نادره لوزینه‌ای		هر نفسی شاهدی در نظر واحدی
بکر چه عرضه کنی بر شه عنینه‌ای		خامش با مرغ خاک قصه دریا مگو

باطن او جد جد ظاهر او بازیی		یار در آخرزمان کرد طرب سازیی
تا نکند هان و هان جهل تو طنازیی		جمله عشاق را یار بدین علم کشت
کز حرکت یافت عشق سر سراندازیی		در حرکت باش ازانک آب روان نفسرد
صف شکنی کی کند اسب گدا غازیی		جنبش جان کی کند صورت گرمابه‌ای
جنبش پالانیی از فرس تازیی		طبل غزا کوفتند این دم پیدا شود
تا بزنی گردن کافر ابخازیی		می‌زن و می‌خور چو شیر تا به شهادت رسی
روبه با شیر حق کی کند انبازیی		بازی شیران مصاف بازی روبه گریز
مروزیی اوفتاد در ره با رازیی		گرم روان از کجا تیره دلان از کجا
سر بنه ای جان پاک پیش چنین غازیی		عشق عجب غازییست زنده شود زو شهید
گر بکند قلب تو قالب پردازیی		چرخ تن دل سیاه پر شود از نور ماه
هر نفسی زان لطف آرد غمازیی		مطرب و سرنا و دف باده برآورده کف
گیرد زین قلبگاه قالب پردازیی		ای خنک آن جان پاک کز سر میدان خاک

بست مرا از طعام دود دل مطبخی		رو که به مهمان تو می‌نروم ای اخی
گاه وصال او بخیل در زر و مال او سخی		رزق جهان می‌دهد خویش نهان می‌کند
مذهب سردان مگیر یخ چه کند جز یخی		مال و زرش کم ستان جان بده از بهر جان
قسمت این عاشقان مملکت و فرخی		قسمت آن باردان مایده و نان گرم
کار بتر می‌شود گر تو در این می‌چخی		قسمت قسام بین هیچ مگو و مچخ
چند میان جهان مانده در برزخی		جنتی دل فروز دوزخیی خوش بسوز
کور شود از نظر چشم سگ مسلخی		سوی بتان کم نگر تا نشوی کوردل
ظاهر او چون بهشت باطن او دوزخی		زلف بتان سلسله‌ست جانب دوزخ کشد
کو برهاند ز دام گر چه اسیر فخی		لیک عنایات حق هست طبق بر طبق
چند در این تیرگی همچو خسان می‌زخی		جانب تبریز رو از جهت شمس دین

کان شکر می‌کشی با شکران می‌خوری		جان و جهان می‌روی جان و جهان می‌بری
تا نخلد شاخ گل سینه نیلوفری		ای رخ تو چون قمر تک مرو آهسته تر
بوی کن آخر کباب زین جگر آذری		چهره چون آفتاب می‌بری از ما شتاب
گر برسانی رواست شکر چنین توانگری		یک نظری گر وفاست هم صدقات شماست
تا غم افزون ما کسب کند بهتری		تا جگر خون ما تا دل مجنون ما
وز جگر افروختیم شیوه سامندری		شکر که ما سوختیم سوختن آموختیم
بوسد بر پای تو از طرب بی‌سری		فاسد سودای تو مست تماشای تو
گاه شوی بت شکن گاه کنی آزری		عشق من ای خوبرو رونق خوبان به تو
چشم بدت دور باد تا که کنی لمتری		مستی از آن دید و داد شادی از آن بخت شاد
حلقه جوق ملک صورت نقش پری		جانب دل رو به جان تا که ببینی عیان
محو شود در صفات صورت و صورتگری		از ملک و از پری چون قدری بگذری

ای که درون دلی چند ز دل درکشی		بازرهان خلق را از سر و از سرکشی
زنده کنی مرده را جانب محشر کشی		ای دل دل جان جان آمد هنگام آن
تا بدرد آفتاب پیرهن زرکشی		پیرهن یوسفی هدیه فرستی به ما
چونک ز دریای غیب آیی و لشکر کشی		نیزه کشی بردری تو کمر کوه را
چارق درویش را بر سر سنجر کشی		خاک در فقر را سرمه کش دل کنی
تشنه دلان را سوار جانب کوثر کشی		سینه تاریک را گلشن جنت کنی
یوسف صدیق را از بن چه برکشی		در شکم ماهیی حجره یونس کنی
تا سوی بهرام عشق مرکب لاغر کشی		نفس شکم خواره را روزه مریم دهی
تا دل و جان را به غیب بی‌دم و دفتر کشی		از غزل و شعر و بیت توبه دهی طبع را
زهره مه روی را گوشه چادر کشی		سنبله آتشین رسته کنی بر فلک
گر تو مرا سوی خویش یک دم کمتر کشی		مفخر تبریزیان شمس حق ای وای من

عکس لبت شهد ساخت تلخی هر غوره‌ای		لاله ستانست از عکس تو هر شوره‌ای
آه که چه دیوانه شد جان من از سوره‌ای		مصحف عشق تو را دوش بخواندم به خواب
گر شکر تو شود مغز شکربوره‌ای		مشکل هر دو جهان آه چه حلوا شود
تا بشود پرشکر در تن هر روده‌ای		چهره چون آفتاب بر تن چون غوره تاب
چونک سر رشته یافت خصم ز ماسوره‌ای		وا شدن از خویشتن هست ز ماسوره سهل
بشکن و پیدا شود قیمت لاهوره‌ای		جسم که چون خربزه‌ست تا نبری چون خورند
رقص کنان کله‌ها هر طرفی کوره‌ای		آه که ندیدی هنوز بر سر میدان عشق
نبض دلم می‌جهید در کف قاروره‌ای		پیش طبیب دو کون رفتم بیمار عشق
جز ز تو یابد شفا علت ناسوره‌ای		گفتمش ای شمس دین مفخر تبریز آه

سوخته باد آینه تا تو در او ننگری		ای تو ز خوبی خویش آینه را مشتری
در قدح جان من آب کند آذری		جان من از بحر عشق آب چو آتش بخورد
کو چو گلستان شده‌ست از نظر عبهری		خار شد این جان و دل در حسد آینه
زود سلامش رسان گو که خوشی خوشتری		گم شده‌ام من ز خویش گر تو بیابی مرا
که من آواره‌ای گشته نهان چون پری		گر تو بیابی مرا از من من را بگو
غمزه جادوش کرد جان مرا ساحری		مست نیم ای حریف عقل نرفت از سرم
تا تو بدانی که نیست کار بتم سرسری		گر تو به عقلی بیا یک نظری کن در او
کرد یکی شیوه‌ای شیوه او برتری		بر لب دریای عشق دیدم من ماهیی
صورت گوساله‌ای بود دو صد سامری		گر چه که ماهی نمود لیک خود او بحر بود
نطق زبان را که تو حلقه برون دری		ماهی ترک زبان کرد که گفته‌ست بحر
زانک هوا آتشیست نیست حریف تری		دم زدن ماهیان آب بود نی هوا
بحر بود پس تو در عشق از او کمتری		بنگر در ماهیی نان وی و رزق او
صید سلیمان وقت جان من انگشتری		دام فکندم که تا صید کنم ماهیی
از حسد کس مترس در طلب مهتری		این چه بهانست خود زود بگو بحر کیست
مفخر تبریز ما شمس حق و دین بری		روشن و مطلق بگو تا نشود از دلت

جان مرا خوش بکش این نفس ار می‌کشی		ای که تو عشاق را همچو شکر می‌کشی
زانک نظرخواه را تو به نظر می‌کشی		کشتن شیرین و خوش خاصیت دست توست
زانک مرا بیشتر وقت سحر می‌کشی		هر سحری مستمر منتظرم منتظر
نی که مرا عاقبت بر سر در می‌کشی		جور تو ما را چو قند راه مدد درمبند
ای که تو ما را به دام همچو شرر می‌کشی		ای دم تو بی‌شکم ای غم تو دفع غم
تیغ رها کرده‌ای تو به سپر می‌کشی		هر دم دفعی دگر پیش کنی چون سپر

چون تو منی من توام چند تویی و منی		پیشتر آ پیشتر چند از این رهزنی
از چه گریزد چنین روشنی از روشنی		نور حقیم و زجاج با خود چندین لجاج
خوار چرا بنگرد سوی فقیران غنی		ما همه یک کاملیم از چه چنین احولیم
هر دو چو دست تواند چه یمنی چه دنی		راست چرا بنگرد سوی چپ خویش خوار
لیک دوبین گشته‌ایم زین فلک منحنی		ما همه یک گوهریم یک خرد و یک سریم
عرعر توحید را چند کنی منثنی		رخت از این پنج و شش جانب توحید کش
با خود خود حبه‌ای با همه چون معدنی		هین ز منی خیز کن با همه آمیز کن
هر چه کند روح پاک تن بکند هم تنی		هر چه کند شیر نر سگ بکند هم سگی
همچو که بادام‌ها در صفت روغنی		روح یکی دان و تن گشته عدد صد هزار
آب یکی گشت چون خابیه‌ها بشکنی		چند لغت در جهان جمله به معنی یکی
چون که به توحید تو دل ز سخن برکنی		جان بفرستد خبر جانب هر بانظر

در کرم از آفتاب نیز سبق برده‌ای		شیردلا صد هزار شیردلی کرده‌ای
بشکن سوگند را گر به خدا خورده‌ای		چشم ببند و بکن بار دگر رحمتی
چونک در این خشم و جنگ پای خود افشرده‌ای		بنگر کاین دشمنان دست زنان گشته‌اند
چاکر آن کس شوم کش به کس اشمرده‌ای		میل تو با کیست جان تا بشوم خاک او
جهد مبارک بود از چه تو پژمرده‌ای		ای تن آخر بجنب بر خود و جهدی بکن
کای صنم چون شکر از چه بیازرده‌ای		خیز برو پیش دوست روی بنه بر زمین
این سرم از نخل تست زانک تو پرورده‌ای		خواجه جان شمس دین مفخر تبریزیان

گفتم نی گفت نک رنگ ترش کرده‌ای		گفت مرا آن طبیب رو ترشی خورده‌ای
عکس برون می‌زند گر چه تو در پرده‌ای		دل چو سیاهی دهد رنگ گواهی دهد
ور خورد او آب شور شوره برآورده‌ای		خاک تو گر آب خوش یابد چون روضه‌ایست
گر نه خزان دیده‌ای پس ز چه روزرده‌ای		سبز شوند از بهار زرد شوند از خزان
پرورش جان تویی جان چو تو پرورده‌ای		گفتمش ای غیب دان از تو چه دارم نهان
کیست که گرمش کند چون تواش افسرده‌ای		کیست که زنده کند آنک تواش کشته‌ای
زانک تو جوشیده‌ای زانک تو افشرده‌ای		شربت صحت فرست هم ز شرابات خاص
شاد شو ار پرغمی زنده شو ار مرده‌ای		داد شراب خطیر گفت هلا این بگیر
نور بتابد ز تو گر چه سیه چرده‌ای		چشمه بجوشد ز تو چون ارس از خاره‌ای
شادی دل‌ها شوی گر چه دل آزرده‌ای		خضر بقایی شوی گر عرض فانیی
تا نرسد خلعتی دولت صدمرده‌ای		کی بشود این وجود پاک ز بیگانگان
باد بهاری کند گر چه تو پژمرده‌ای		گفت درختی به باد چند وزی باد گفت

همدم ما یار ما نی دم بیگانه‌ای		قصر بود روح ما نی تل ویرانه‌ای
جز که دل پردلی رستم مردانه‌ای		بادیه‌ای هایلست راه دل و کی رسد
نی دل تن پروری عاشق جانانه‌ای		نی دل خصم افکنی بل دل خویش افکنی
رست درخت قبول از بن چون دانه‌ای		چونک فروشد تنش در تک خاک لحد
فتنه آن شمع چیست جز تن پروانه‌ای		عاشق آن نور کیست جز دل نورانیی
زانک ورا آفتاب هست عزبخانه‌ای		مسرح روح الله است جلوه روح القدس

ز ارچلی جغد گشت حلقه چو ویرانه‌ای		بستگی این سماع هست ز بیگانه‌ای
چون بگدازد چو سیل پست کند خانه‌ای		آنک بود همچو برف سرد کند وقت را
از سبب غیریست کندن دندانه‌ای		غیر برونی بدست غیر درونی بتر
حبس کند در زمین خوبی هر دانه‌ای		باد خزانست غیر زرد کند باغ را
ریش نگه دار از آن دوسر چون شانه‌ای		پیش تو خندد چو گل پای درآید چو خار
گشت شکسته بسی لشکر مردانه‌ای		از سبب آنک بد در صف ترسنده‌ای
شمع همه جمع‌هاست من شده پروانه‌ای		خسرو تبریزیی شمس حق و دین که او

آب دگر خورده‌ای زانک گل آلوده‌ای		جای دگر بوده‌ای زانک تهی روده‌ای
دل چه بدو داده‌ای رو که نیاسوده‌ای		مست دگر باده‌ای کاحمق و بس ساده‌ای
گیرم بی‌دیده‌ای آخر نشنوده‌ای		گنج روان در دلت بر سر گنج این گلت
چون پی دارو ز یشم سرمه دهی سوده‌ای		چیست سپیدی چشم از اثر نفس و خشم
پرتو خورشید را تو به گل اندوده‌ای		از نظر لم یزل دارد جانت تگل
ای تو شکم خوار چند در هوس روده‌ای		گنج دلت سر به مهر وین جگرت کان مهر
وز تبریزست این بخت که پرورده‌ای		از اثر شمس دینست این تبش عشق تو

کاسه بزن کوزه خور خواجه اگر عاشقی		خیره چرا گشته‌ای خواجه مگر عاشقی
کاش بدانستیی بر چه قمر عاشقی		کاش بدانستیی بر چه در ایستاده‌ای
چشمت از او روشنست تیزنظر عاشقی		چشمه آن آفتاب خواب نبیند فلک
راست بگویم مرنج سخته جگر عاشقی		شیر فلک زین خطر خون شده استش جگر
ای مه لاغرشده بر چه سحر عاشقی		ای گل تر راست گو بر چه دریدی قبا
هر دم کف می‌کنی بر چه گهر عاشقی		ای دل دریاصفت موج تو ز اندیشه‌هاست
ور تو سپر بفکنی سسته سپر عاشقی		آنک از او گشت دنگ غم نخورد از خدنگ
لیک تو ای روح پاک نادره‌تر عاشقی		جمله اجزای خاک هست چو ما عشقناک
چون هنرت خامشیست بر چه هنر عاشقی		ای خرد ار بحریی دم مزن و دم بخور

صف سلیمان نگر پیش رخ آن پری		نیست عجب صف زده پیش سلیمان پری
یافت فراغت ز رنج وز غم درمان پری		آن پریی کز رخش گشت بشر چون ملک
یافته دیو و ملک گوهر جان زان پری		تربیت آن پری چشم بشر باز کرد
گشت پری آدمی هم شد انسان پری		ما و منی پاک رفت ماء منی خشک شد
شاد ز عشق رخش شادتر از جان پری		دیده جان شمس دین مفخر تبریز و جان

من چو کمین فلاحم تو دهیم سالاری		ای صنم گلزاری چند مرا آزاری
چند به دل آموزی مغلطه و طراری		چند مرا بفریبی هر چه کنی می‌زیبی
افتد و سودش نکند در دغلی هشیاری		آن که از آن طراری باز بر او برشکنی
تار هم از لطف فنا زین فرح و زین زاری		ساده دلی ساز مرا سوی عدم تاز مرا
هر کی بخندد بود او در حجب ستاری		هر کی بگرید به یقین دیده بود گنج دفین
بازبنگشاده‌ام این دان خبر سرباری		من که ز دور آمده‌ام با شر و شور آمده‌ام
مایه نداری تو ولی خایه خود می‌خاری		بار که بگشاده شود از پی سرمایه بود
مشتری گفت تو او سیر نه از بسیاری		بس کن و بسیار مگو روی بدو آر بدو

شیر شگرف آمد و ضعیف شکاری		آه که دلم برد غمزه‌های نگاری
درد و غم چون تو یار و دلبر باری		هیچ دلی چون نبود خالی از اندوه
خوب شهی آمد و لطیف نثاری		از پی این عشق اشک‌هاست روانه
تا ننشیند بر آن نیاز غباری		چشم پیاپی چو ابر آب فشاند
تا که نماند حزین و غوره فشاری		کان شکر آن لبست باد بقایش
بر دل هر شب روی ستاره شماری		نک شب قدرست و بدر کرد عنایت
ماهی بی‌آب را کی دید قراری		بی مه او جان چو چرخ زیر و زبر بود
از تن بی‌عقل کی بیاید کاری		خود تو چو عقلی و این جهان همه چون تن
خلعت گل یافت از جناب تو خاری		خلعت نو پوش بر زمین و زمانه
خود نبدی عاشقی و روح سپاری		گر نبدی خوی دوست روح فشانی
خوب حریفی و سودناک قماری		خرقه بده در قمارخانه عالم
هیچ کس آن بحر را ندید کناری		بهر کنارش همی کنار گشایم
آنک ز حلمش بیافت کوه وقاری		تن بزنم تا بگوید آن مه خوش رو

نیست نکوتر ز بندگی تو کاری		سلمک الله نیست مثل تو یاری
هیچ نگنجد چنین محیط به غاری		ای دل گفتی که یار غار منست او
بر سر آن گنج غیب هر نره ماری		عاشق او خرد نیست زانک نخسبد
گر چه نگنجد نگار ما به کناری		ذره به ذره کنار شوق گشادست
سرکه فروشنده‌ای و غوره فشاری		آن شکرستان رسید تا نگذارد
کاین همه جان‌ها ز آب اوست بخاری		جوی فراتی روان شدست از این سو
کار مرا این زمان بده تو قراری		از سر مستی پریر گفتم او را
ماه غریب از چو من غریب شماری		خنده شیرین زد و ز شرم برافروخت
باغ تو با این چنین لطیف بهاری		گفت مخور غم که زرد و خشک نماند
هفت زمین در ره منست غباری		هفت فلک ز آتش منست چو دودی
درخور صیدم نیامدست شکاری		دام جهان را هزار قرن گذشتست
عاشق مستی ز ما نیافت کناری		هم به کنار آمد این زمانه و دورش
روز چرایی و شب اسیر شیاری		این مه و خورشید چون دو گاو خراسند
یاوه شدستند بی‌شکال و فساری		جمع خرانی نگر که گاوپرستند
توبه کنید و روید سوی مطاری		رو به خران گو که ریش گاو بریزاد
وحی پذیرنده‌ای و روح سپاری		تا که شود هر خری ندیم مسیحی
شهره حریفان و مقبلانه قماری		از شش و از پنج بگذرید و ببینید
سوخت لبم را ز شوق دوست شراری		چون به خلاصه رسید تا که بگویم
جانب یاران به سوی دور دیاری		ماند سخن در دهان و رفت دل من

جان پرانوار همچنانک تو دیدی		خوشدلم از یار همچنانک تو دیدی
در گل و گلزار همچنانک تو دیدی		از چمن یار صد روان مقدس
بی دل و بی‌کار همچنانک تو دیدی		هر کی دلی داشت زین هوس تو ببینش
خواجه اسرار همچنانک تو دیدی		هر نظری کو بدید روی تو را گشت
برشده بر دار همچنانک تو دیدی		صورت منصور دانک بود بهانه
ساخته با خار همچنانک تو دیدی		هست بر اومید گلستان تو جان‌ها
خانه پرمار همچنانک تو دیدی		عشق چو طاووس چون پرید شود دل
عمر بود بار همچنانک تو دیدی		عشق گزین عشق بی‌حیات خوش عشق
ننگ بود عار همچنانک تو دیدی		در دل عشاق فخر و ملک دو عالم
جان کند ایثار همچنانک تو دیدی		عشق خداوند شمس دین که به تبریز

ده به کف ما که نور دیده مایی		از پگه ای یار زان عقار سمایی
دور بگردان که آفتاب لقایی		زانک وظیفه‌ست هر سحر ز کف تو
عهد و وفا کن که شهریار وفایی		هم به منش ده مها مده به دگر کس
وز جهت دردها لطیف دوایی		در تتق گردها لطیف هلالی
خلق کجااند و تو غریب کجایی		دور بگردان که دور عشق تو آمد
چرخ فلک گر بدی مه تو بهایی		بر عدد ذره جان فدای تو کردی
ساقی ما شو بکن به لطف سقایی		با همه شاهی چو تشنگان خماریم
بهر تو حوا نمود نیز حوایی		بهر تو آدم گرفت دبه و زنبیل
خالق می‌کرد گونه گونه خدایی		آدم و حوا نبود بهر قدومت
نه از شش و پنجست این سرورفزایی		در قدح تو چهار جوی بهشتست
تا به فلک بررود غریو گوایی		جمله اجزای ما شکفته کن این دم
تا تو به خنده دهان او نگشایی		غبغب غنچه در این چمن بنخندد
یمن نیاید ز سایه‌های همایی		طلعت خورشید تو اگر ننماید
راه رهاوی بزن کز اوست رهایی		خانه بی‌جام نیست خوب و منور
کوه وقاری و بحر جود و سخایی		مشک که ارزد هزار بحر فروریز
جان رهد از تن چو اشتران چرایی		هر شب آید ز غیب چون گله بانی
خوش بچراند ز سبزه‌های عطایی		در عدمستان کشد نهان شتران را
راه الهیست نیست راه هوایی		بند کند چشمشان که راه نبینند
جست دواسبه ز نیستی و گدایی		چون بنهد رخ پیاده در قدم شاه
خواب ببیند چو پیل هند رجایی		کژ نرود زان سپس به راه چو فرزین
کان شه شطرنج راست راه نمایی		مات شو و لعب گفت و گوی رها کن

شکر که دیدم روی افندی		چند دویدم سوی افندی
رهبر ما شد بوی افندی		در شب تاری ره متواری
اصل مکان‌ها کوی افندی		شادی جان‌ها ذوق دهان‌ها
آب حیات و جوی افندی		صحن گلستان عشرت مستان
بزم دو عالم طوی افندی		عیش معظم جام دمادم
های من آمد هوی افندی		کام من آمد دام افندی
چون شنود او قوی افندی		گرگ ز بره دست بدارد
نیست بخیلی خوی افندی		گنج سبیلی خوان خلیلی
در خم چوگان گوی افندی		کله شاهان سکه ماهان
قبله اوها اوی افندی		خامش و کم گو هی کی بود او

تا سوی گلشن دست برآری		می‌رسد ای جان باد بهاری
گفت بروید هر چه بکاری		سبزه و سوسن لاله و سنبل
تا ننماید زشتی خاری		غنچه و گل‌ها مغفرت آمد
یافت عزیزی از پس خواری		رفعت آمد سرو سهی را
کب نماید روح سپاری		روح درآید در همه گلشن
سخت مبارک آمد یاری		خوبی گلشن ز آب فزاید
زود بیایی گوش نخاری		کرد پیامی برگ به میوه
زانک درختش داشت نزاری		شاه ثمارست آن عنب خوش
باغ دل ما حبس و حصاری		در دی شهوت چند بماند
خاک چه دارد غیر غباری		راه ز دل جو ماه ز جان جو
کرد گل را خوب عذاری		خیز بشو رو لیک به آبی
در ره ما نه هر چه که داری		گفت به ریحان شاخ شکوفه
دام شما راییم شکاری		بلبل مرغان گفت به بستان
بر ما دی را برنگماری		لابه کند گل رحمت حق را
کی به کف آید تا نفشاری		گوید یزدان شیره ز میوه
وز در من بین کارگزاری		غم مخور از دی وز غز و غارت
رو ننماید جز که به زاری		شکر و ستایش ذوق و فزایش
گر بستانم عمر شماری		عمر ببخشم بی‌ز شمارت
گر بستانم خمر خماری		باده ببخشم بی‌ز خمارت
کاغذها را چند نگاری		چند نگاران دارد دانش
چونک بخوانی خط نهاری		از تو سیه شد چهره کاغذ
از مه جانان در شب تاری		دود رها کن نور نگر تو
تا که کند او شاه سواری		بس کن و بس کن ز اسب فرود آ

گشتم من بر بام افندی		دوش همه شب دوش همه شب
خوردم می از جام افندی		آخر شب شد آخر شب شد
مایه ببخشد نام افندی		شیر و شکر را شمس و قمر را
دولت مرغان دام افندی		نور دو عالم عشق قدیمی
شیر سیه شد رام افندی		شیر روان شد خوش ز بیانش
جایزه بخشی کام افندی		کام ملوکان جایزه گیری
پخته عالم خام افندی		کعبه جان‌ها روی ملیحش
محو شو اندر لام افندی		گر الفی و سابق حرفی
خاص بود خود عام افندی		نور بود او نار نماید
که بگزارد وام افندی		بس کن بس کن کس نتواند

گه چو شکاری در عجل آیی		گاه چو اشتر در وحل آیی
عاقبت آخر در عمل آیی		کجکنن اغلن چند گریزی
تا کی ای دل در علل آیی		در سوی بی‌سو می‌رو و می‌جو
در نمدی تو در حلل آیی		در طلبی تو در طرب افتی
عاشق شو تا بی‌خلل آیی		دردسر آید شور و شر آید
مطرب جویی در غزل آیی		نفخ کند جان در دل ترسان
در رخ دلبر مکتحل آیی		چونک قویتر دردمد آن نی
فاعل نبوی مفتعل آیی		چنگ بگیری ننگ پذیری
در کف اویی در بغل آیی		از غم دلبر در برش افتی
زانک ز حیرت با دول آیی		فکر رها کن ترک نهی کن
زین دو به حیرت محتمل آیی		فکر چو آید ضد ورا بین
زین دو تحول در محل آیی		زانک تردد آرد به حیرت
چند به گفتن منتقل آیی		ز اول فکرت آخر ره بین

به جای عمر عزیزی چو عمر ما نشتابی		به خاک پای تو ای مه هر آن شبی که بتابی
مسافران فلک را تو آتشی و تو آبی		چو شب روان هوس را تو چشمی و تو چراغی
گر از قضا مه ما را به اتفاق بیابی		در این منازل گردون در این طواف همایون
ثواب کن سوی او رو اگر چه غرق ثوابی		اگر چه روح جهانست و روح سوی ندارد
جواب ده به حق آنک بس لطیف جوابی		بگو به تست پیامی اگر چه حاضر جانی
هزار پرده دریدی هنوز زیر نقابی		هزار مهره ربودی هنوز اول بازیست
زهی رباب دل من به دست چون تو ربابی		چه ناله‌هاست نهان و چه زخم‌هاست دلم را
رباب می‌زن و می‌گرد مست گرد خرابی		دلم تو را چو ربابی تنم تو را چو خرابی
ز جام خویش نپرسی که مست از چه شرابی		همه ز جام تو مستند هر یکی ز شرابی
کجاست آتش غیبی که لحظه لحظه کبابی		کجاست ساحل دریا دلا که هر دم غرقی

مرا بپرس کجا برد آن طرف که ندانی		ببرد عقل و دلم را براق عشق معانی
بدان جهان که جهان هم جدا شود ز جهانی		بدان رواق رسیدم که ماه و چرخ ندیدم
بگویمت صفت جان تو گوش دار که جانی		یکی دمیم امان ده که عقل من به من آید
که گوش دارد دیوار و این سریست نهانی		ولیک پیشتر آ خواجه گوش بر دهنم ده
ز راه گوش درآید چراغ‌های عیانی		عنایتیست ز جانان چنین غریب کرامت
که تا چو چشمه خورشید روز نور فشانی		رفیق خضر خرد شو به سوی چشمه حیوان
جهان کهنه بیابد از این ستاره جوانی		چنانک گشت زلیخا جوان به همت یوسف
سهیل جان چو برآید ز سوی رکن یمانی		فروخورد مه و خورشید و قطب هفت فلک را
که تا به نقد ببینی که در درونه چه کانی		دمی قراضه دین را بگیر و زیر زبان نه
لطیف و پخته چو نانی بدان همیشه چنانی		فتاده‌ای به دهان‌ها همی‌گزندت مردم
ز سردیست و ز تری که همچو ریگ گرانی		چو ذره پای بکوبی چو نور دست تو گیرد
که چون قرین تو گشتم تو صاحب دو قرانی		چو آفتاب برآمد به خاک تیره بگوید
که پیش گله شیران چو نره شیر شبانی		تو بز نه‌ای که برآیی چراغپایه به بازی
حواس پنج نمازست و دل چو سبع مثانی		چراغ پنج حست را به نور دل بفروزان
که ره بری به نشانی چو گرد ره بنشانی		همی‌رسد ز سموات هر صبوح ندایی
دو لشکرست که در وی تو پیش رو چو سنانی		سپس مکش چو مخنث عنان عزم که پیشت
چرا ز دعوت شکر چو پسته بسته دهانی		شکر به پیش تو آمد که برگشای دهان را
مکوب طبل فسانه چرا حریف زبانی		بگیر طبله شکر بخور به طبل که نوشت
که اوست شمس معارف رئیس شمس مکانی		ز شمس مفخر تبریز آفتاب پرستی

فدای جاه و جمالت که روح بخش جهانی		هزار جان مقدس هزار گوهر کانی
چو ماه غیب نمایی ز پرده‌های نهانی		چه روح‌ها که فزایی چه حلقه‌ها که ربایی
هزار بحر بجوشد چو قطره‌ای بچکانی		چو در غزا تو بتازی ز بحر گرد برآری
به یک نظر تو ببخشی سعادت دوجهانی		تویی ز کون گزیده تویی گشایش دیده
بکش کمان زمان را که سخت سخته کمانی		کژی که هست جهان را چو تیر راست کن آن را
چو دل ثنای تو خواند که شاه امن و امانی		نه چرخ زهر چشاند نه ترس و خوف بماند
یکی بدان که تو اینی یکی بدان که تو آنی		به چرخ سینه برآیی هزار ماه نمایی
هزار ماه منور ز آستین بفشانی		تو راست چرخ چو چاکر تو مه نباشی و اختر
صد آفتاب زمان را چو بندگان بنشانی		تو شمس مفخر تبریز به خواجگی چو نشینی

درون روزن عالم چو روز بخت فتادی		چه آفتاب جمالی که از مجره گشادی
هزار رسم دل افزا بدان چمن بنهادی		هزار سوسن نادر ز روی گل بشکفتی
که پر و بال مریدی و جان جان مرادی		هزار اطلس کحلی بنفشه وار دریدی
نه عقل پره کاه‌ست و تو به لطف چو بادی		در آن زمان که به خوبی کلاه عقل ربایی
نه از نسیم ویستش جمال و نیک نهادی		چه عقل دارد آن گل که پیش باد ستیزد
چگونه گیج نگردد سر وجود ز شادی		میی که کف تو بخشد دو صد خمار به ارزد

شبست محرم عاشق گواه ناله و زاری		اگر مرا تو ندانی بپرس از شب تاری
کمینه اشک و رخ زرد و لاغری و نزاری		چه جای شب که هزاران نشانه دارد عاشق
چو آب سجده کنان و چو خاک راه به خواری		چو ابر ساعت گریه چو کوه وقت تحمل
درون باغ گلستان و یار و چشمه جاری		ولیک این همه محنت به گرد باغ چو خاری
زبان شکر گزاری سجود شکر بیاری		چو بگذری تو ز دیوار باغ و در چمن آیی
شکفته گشت زمین و بهار کرد بهاری		که شکر و حمد خدا را که برد جور خزان را
هزار خار مغیلان رهیده گشت ز خاری		هزار شاخ برهنه قرین حله گل شد
چو جوله‌ست نداند طریق جنگ و سواری		حلاوت غم معشوق را چه داند عاقل
که جمله یک شده‌اند و سرشته‌اند ز یاری		برادر و پدر و مادر تو عشاقند
دوی نماند در تن چه مرغزی چه بخاری		نمک شود چو درافتد هزار تن به نمکدان
تو تشنگان ملک بین به وقت حرف گزاری		مکش عنان سخن را به کودنی ملولان

مکش تو دامن خود را که شرط نیست بیاری		چو مهر عشق سلیمان به هر دو کون تو داری
چو تنگ شکرقندی توام درون کناری		نه بند گردد بندی نه دل پذیرد پندی
مگر تو عین منی تو مگر تو آینه واری		طراوت سمنی تو چه رونق چمنی تو
چو خوان عشق کشی تو ز سنگ آب برآری		چه نور پنج و ششی تو که آفت حبشی تو
چو دل ز سینه بری تو هزار سینه بیاری		چه کیمیای زری تو چه رونق قمری تو
چو در فنا بنشستم مرا چه کار به زاری		ز خلق جمله گسستم که عشق دوست بسستم
جوی نیابی تو از من اگر هزار فشاری		بسوخت عشق تو خرمن نه جان بماند نه این تن
نشسته‌ایم چو جانی اگر کشی و بداری		برون ز دور زمانی مثال گوهر کانی
بیامدم زر صافی اگر تو کوره ناری		ز جام شربت شافی شدم به عشق تو لافی
کز او جواهر روید اگر چه سنگ بکاری		کف از بهشت بشوید چو باغ عشق تو گوید
ازانک می‌نگذارد که یک زمانش بخاری		دلی که عشق نوازد در این جهان بنسازد
براق عشق بکن تیز که بس لطیف سواری		تو شمس خسرو تبریز شراب باقی برریز

ز عشق جیب دریدی در ابتدای جنونی		ز حد چون بگذشتی بیا بگوی که چونی
سری برآر ز موجی که موج قلزم خونی		شکست کشتی صبرم هزار بار ز موجت
همین دوم تو فزون کن که از فزونه فزونی		که خون بهینه شرابست جگر بهینه کبابست
چو مهر عشق شکستم چه غم خورم ز حرونی		چو از الست تو مستم چو در فنای تو هستم
چه میل و عشق شدستم به جست و جوی درونی		برون بسیت بجستم درون بدیدم و رستم
چه آتشی و چه دودی چه جادوی چه فسونی		دلی ز من بربودی که دل نبود و تو بودی
که نقش‌ها تو نمایی ز روح آینه گونی		نمای چهره زیبا تو شمس مفخر تبریز

گهی به هجر گرایی چه آفتی چه بلایی		گهی به سینه درآیی گهی ز روح برآیی
گهی نه این و نه آنی چه آفتی چه بلایی		گهی جمال بتانی گهی ز بت شکنانی
به غیر عجز ندیده چه آفتی چه بلایی		بشر به پای دویده ملک به پر بپریده
تو را به فقر بداند چه آفتی چه بلایی		چو پر و پاش نماند چو او ز هر دو بماند
طریق فهم ببستی چه آفتی چه بلایی		مثال لذت مستی میان چشم نشستی
بگفتی و بشنیدی چه آفتی چه بلایی		در آن دلی که گزیدی خیال وار دویدی
چه مجمری و چه عودی چه آفتی چه بلایی		چه دولتی ز چه سودی چه آتشی و چه دودی
به سوی گنج نهانی چه آفتی چه بلایی		غم تو دامن جانی کشید جانب کانی
دگر کسی بندیدش چه آفتی چه بلایی		چه سوی گنج کشیدش ز جمله خلق بریدش
چه نعمتی چه فتوحی چه آفتی چه بلایی		چه راحتی و چه روحی چه کشتیی و چه نوحی
خمش خمش که بس است این چه آفتی چه بلایی		بگفتمت چه کس است این بگفتیم هوس است این
رهم نما و بگنجان چه آفتی چه بلایی		هوس چه باشد ای جان مرا مخند و مرنجان
نهان و عین چو جانی چه آفتی چه بلایی		تو عشق جمله جهانی ولی ز جمله نهانی
چه جای صبر و خموشی چه آفتی چه بلایی		مرا چو دیک بجوشی مگو خمش چه خروشی
بدر خط و سجلم را چه آفتی چه بلایی		بجوش دیک دلم را بسوز آب و گلم را
به عود ماند خویم چه آفتی چه بلایی		بسوز تا که برویم حدیث سوز بگویم
ز جام ساز ختامش چه آفتی چه بلایی		دگر مگوی پیامش رسید نوبت جامش

تو جز خیال نبینی که مست خواب و نعاسی		من آن نیم که تو دیدی چو بینیم نشناسی
چگونه باشد یوسف به دست کور نخاسی		مرا بپرس که چونی در این کمی و فزونی
تو چشم عشق نداری تو مرد وهم و قیاسی		به چشم عشق توان دید روی یوسف جان را
مرم چو قلب ز کوره که کان شکر و سپاسی		بهای نعمت دیده سپاس و شکر خدا دان
بت خیال تراشی وزان خیال هراسی		وگر ز کوره بترسی یقین خیال پرستی
چو گبر اسیر بتانی چو زن حریف نفاسی		بت خیال تو سازی به پیش بت به نمازی
تو مه نه‌ای تو غباری تو زر نه‌ای تو نحاسی		خیال فرع تو باشد که فرع فرع تو را شد
که زیر چرخه گردون تنا چو گاو خراسی		به جان جمله مردان اگر چه جمله یکی اند
ز خرگله برهیدی فرشته‌ای و ز ناسی		وگر ز چنبر گردون برون کشی سر و گردن

چو صیقلی غم‌ها را ز آینه رندیدی		چو صبحدم خندیدی در بلا بندیدی
چه گوش‌ها بگرفتی به عیش دان بکشیدی		چه جامه‌ها دردادی چه خرقه‌ها دزدیدی
چه جس‌ها بگرفتی چه راه‌ها پرسیدی		چه شعله‌ها برکردی چه دیک‌ها بپزیدی
گشاد گلشن و باغی چو سرو تر نازیدی		ز عقل کل بگذشتی برون دل بدمیدی
قلم چرا بشکستی ورق چرا بدریدی		اگر چه خود سرمستی دهان چرا بربستی
ترش چرا بنشستی چه طالب تهدیدی		چه شاخه‌ها افشاندی چه میوه‌ها برچیدی

تو هر چه می‌فرمایی همه شکر می‌خایی		به جان تو ای طایی که سوی ما بازآیی
دو سه قدم نه این سو رضای این مستان جو		برآ به بام ای خوش خو به بام ما آور رو
که راحت جانست آن بدار دست از دستان		اگر ملولی بستان قنینه‌ای از مستان
که من بیایم فردا زهی فریب و سودا		ایا بت جان افزا نه وعده کردی ما را
رها کنی سالوسی جلا کنی طاووسی		ایا بت ناموسی لب مرا گر بوسی
جهان پر از گوهر کن بیا ز ما باور کن		سری ز روزن درکن وثاق پرشکر کن
بیا به نزد خویشان دغل مکن با ایشان		نهال نیکی بنشان درخت گل را بفشان
به تشنگان آبی ده به غوره دوشابی ده		دو دیده را خوابی ده زمانه را تابی ده
بیار باده روشن خمار ما را بشکن		بگیر چنگ و تنتن دل از جدایی برکن
شراب با یاران خور میان یاران خوشتر		از این ملولی بگذر به سوی روزن منگر
که با غمت من جفتم به هر سوی که افتم		ز بیخودی آشفتم به دلبر خود گفتم
به زلف شستش بنگر به هر چه هستش بنگر		به ضرب دستش بنگر به چشم مستش بنگر
چو انگبین و شیرم به پیش لطفش میرم		چو دامن او گیرم عظیم باتوفیرم
مران تو کشتی بی‌شط بگیر راه اوسط		مزن نگارا بربط به پیش مشتی خربط
که هر چه کاری این جا تو را بروید ده تا		بکار تخم زیبا که سبز گردد فردا
اگر به کوه و دشتی برو که زرین طشتی		اگر تو تخمی کشتی چرا پشیمان گشتی
ز عالم پرآتش گریز پنهان خوش خوش		ملول گشتی‌ای کش بخسب و رو اندرکش
به غیب آرامیده به پر جان پریده		ببند از این سو دیده برو ره دزدیده
بود خفیف و سابق برای عذرا وامق		نشسته خسبد عاشق که هست صبرش لایق
نظر به شاهنشه کن نظاره آن مه کن		مگو دگر کوته کن سکوت را همره کن

که دم به دم ز دل من چه چیز رویانی		تو آسمان منی من زمین به حیرانی
زمین ز آب تو باید گل و گلستانی		زمین خشک لبم من ببار آب کرم
ز توست حامله و حمل او تو می‌دانی		زمین چه داند کاندر دلش چه کاشته‌ای
به درد حامله را مدتی بپیچانی		ز توست حامله هر ذره‌ای به سر دگر
کز او بزاید اناالحق و بانگ سبحانی		چه‌هاست در شکم این جهان پیچاپیچ
عصا بیفتد و گیرد طریق ثعبانی		گهی بنالد و ناقه بزاید از شکمش
همیشه مست خدا کش کند شتربانی		رسول گفت چو اشتر شناس مؤمن را
گهیش بندد زانو به بند عقلانی		گهیش داغ کند گه نهد علف پیشش
که تا مهار به درد کند پریشانی		گهی گشاید زانوش بهر رقص جعل
که نقش چند بدو داد باغ روحانی		چمن نگر که نمی‌گنجد از طرب در پوست
که خاک کودن از او شد مصور جانی		ببین تو قوت تفهیم نفس کلی را
ز آفتاب جلالت که نیستش ثانی		چو نفس کل همه کلی حجاب و روپوشست
که نور روش نه دلوی بود نه میزانی		از آفتاب قدیمی که از غروب بری است
که حامله‌ست صدف‌ها ز در ربانی		یکان یکان بنماید هر آنچ کاشت خموش

درون غمزه مستش هزار بوالعجبی		ربود عقل و دلم را جمال آن عربی
کنون چو مست و خرابم صلای بی‌ادبی		هزار عقل و ادب داشتم من ای خواجه
تو آن ببین که سبب می‌کشد ز بی‌سببی		مسبب سبب این جا در سبب بربست
به خشم گفت چه گم کرده‌ای چه می‌طلبی		پریر رفتم سرمست بر سر کویش
اتیت اطلب فی حیکم مقام ابی		شکسته بسته بگفتم یکی دو لفظ عرب
به پیش عقل محمد پلاس بولهبی		جواب داد کجا خفته‌ای چه می‌جویی
به ذات پاک خدا و به جان پاک نبی		ز عجز خوردم سوگندها و گرم شدم
و کیف یصرع صقر بصوله الخرب		چه جای گرمی و سوگند پیش آن بینا
کما یسیل میاه السقا من القرب		روان شد اشک ز چشم من و گواهی داد
رخم چو سکه زر آب دیده‌ام سحبی		چه چاره دارم غماز من هم از خانه‌ست
و یا فریفته گشتی به سیدی چلبی		دریغ دلبر جان را به مال میل بدی
و یا که مست شدی او ز باده عنبی		و یا به حیله و مکری ز ره درافتادی
چه می‌کند سر و گوش مرا به شهد لبی		دهان به گوش من آرد به گاه نومیدی
شراب وصل بتابد ز شیشه‌ای حلبی		غلام ساعت نومیدیم که آن ساعت
رخم چو شیشه می کرد و بود رخ ذهبی		از آن شراب پرستم که یار می بخشست
که خویش عشق بماند نه خویشی نسبی		برادرم پدرم اصل و فصل من عشقست
بشست نام و نشان مرا به خوش لقبی		خمش که مفخر آفاق شمس تبریزی

به جان و عقل درآمد به رسم گل کوبی		خدایگان جمال و خلاصه خوبی
بیا بیا که تو چشم و چراغ یعقوبی		بیا بیا که حیات و نجات خلق تویی
ز آب و گل برود تیرگی و محجوبی		قدم بنه تو بر آب و گلم که از قدمت
ز طالبیت رسد طالبی به مطلوبی		ز تاب تو برسد سنگ‌ها به یاقوتی
بیا بیا که دوای هزار ایوبی		بیا بیا که جمال و جلال می‌بخشی
ولیک هر سخنی گویمت به مرغوبی		بیا بیا تو اگر چه نرفته‌ای هرگز
محب و عاشق خود را تو کش که محبوبی		به جای جان تو نشین که هزار چون جانی
به جان او که بگویی چرا در آشوبی		اگر نه شاه جهان اوست ای جهان دژم
ز قلب لشکر هیجاش گاه مقلوبی		گهی ز رایت سبزش لطیف و سرسبزی
گهی چو دسته فراش فرش‌ها روبی		دمی چو فکرت نقاش نقش‌ها سازی
فرشتگی دهی و پر و بال کروبی		چو نقش را تو بروبی خلاصه آن را
ور از شکاف بریزی بدانک معیوبی		خموش آب نگهدار همچو مشک درست
که چست دلدل دل می‌نمود مرکوبی		به شمس مفخر تبریز از آن رسید دلت

عجب عجب به کدامین ره از جهان رفتی		به عاقبت بپریدی و در نهان رفتی
هوا گرفتی و سوی جهان جان رفتی		بسی زدی پر و بال و قفس دراشکستی
چو طبل باز شنیدی به لامکان رفتی		تو باز خاص بدی در وثاق پیرزنی
رسید بوی گلستان به گل ستان رفتی		بدی تو بلبل مستی میانه جغدان
به عاقبت به خرابات جاودان رفتی		بسی خمار کشیدی از این خمیر ترش
بدان نشانه پریدی و زین کمان رفتی		پی نشانه دولت چو تیر راست شدی
نشان گذاشتی و سوی بی‌نشان رفتی		نشان‌های کژت داد این جهان چو غول
کمر چرا طلبی چونک از میان رفتی		تو تاج را چه کنی چونک آفتاب شدی
چرا به جان نگری چون به جان جان رفتی		دو چشم کشته شنیدم که سوی جان نگرد
تو با دو پر چو سپر جانب سنان رفتی		دلا چه نادره مرغی که در شکار شکور
که پیش باد خزانی خزان خزان رفتی		گل از خزان بگریزد عجب چه شوخ گلی
به هر طرف بدویدی به ناودان رفتی		ز آسمان تو چو باران به بام عالم خاک
که در پناه چنان یار مهربان رفتی		خموش باش مکش رنج گفت و گوی بخسب

که می‌شکافد دور زمانه از شادی		چه باده بود که در دور از بگه دادی
بهانه راست مکن کژ مگو به استادی		نبود باده به جان تو راست گو که چه بود
که راست نیست به جز قد او در این وادی		چه راست می‌طلبی ای دل سلیم از او
چو تیر زه به دهان گیر چون درافتادی		تو راست باش چو تیر و حریف کژ چو کمان
اگر تو تیری بهر کمان کژ زادی		ازانک راستی تو غلام آن کژی است
که جان عارف مستی و خصم زهادی		بیار بار دگر تا ببینم آن چه میست
بیار بار دگر چون مطیع و منقادی		نکو ندیدم آن بار سخت تشنه بدم
کی با تو حیله کند حیله را تو بنیادی		نمی‌فریبمت این یک بیار و دیگر بس
ولی مرا مددی ده چو خنب بگشادی		فریب و عشوه تو تلقین کنی دو عالم را
که عیش را تو عروسی و هم تو دامادی		چو جمع روزه گشادند خیک را بمبند
به پیش خوک کند شیر چرخ آحادی		اگر به خوک از آن خیک جرعه‌ای بدهی
وگر غریو کنم در میان فریادی		چو نام باده برم آن تویی و آتش تو
ولی ز رشک لقب‌های طرفه بنهادی		چنان نه‌ای تو که با تو دگر کسی گنجد
همه تویی که گهی مهدیی و گه هادی		گهی سبو و گهی جام و گه حلال و حرام
ولی چو سرو و چو سوسن ز هر دو آزادی		به نور رفعت ماهی به لطف چون گلزار
که فرد جزو نداند به غیر افرادی		ولی چو ای همه گویم نداندت اجزا
چو میل کرد کشانیش تو به آبادی		مثل به جزو زنم تا که جزو میل کند
مثال اصل که اصل وجود و ایجادی		بیار مفخر تبریز شمس تبریزی

ز حسرت و ز فراقت همه بمردندی		ز قیل و قال تو گر خلق بو نبردندی
چو استخوان دل و جان را به سگ سپردندی		ز جان خویش اگر بوی تو نیابندی
به جای آب همه زهر ناب خوردندی		اگر نه پرتو لطفت بر آب می‌تابید
ستارگان ز چه رو گرد خاک گردندی		اگر نه جرعه آن می بریختی بر خاک
تموز و جمله نباتان او فسردندی		گر آفتاب ازل گرمیی نبخشیدی
دریغ پرده اسرار درنوردندی		منزهی و درآمیختن عجب صفتی است
ز انبهی همه پاهای ما فشردندی		اگر نه پرده بدی ره روان پنهانی
عقول و جان بشر را بدن شمردندی		ز پرده‌ها اگر آن روح قدس بنمودی
بتان و لاله رخان جمله زار و زردندی		گر آن بدی که تو اندیشه کرده‌ای ز زحیر
شراب‌های مروق ز درد دردندی		چو صورتی نبدی خوب جز تصور تو
وگر چه خلق همه هند و ترک و کردندی		اگر خمش کنمی راز عشق فهم شدی

دلم ز کار زمانه گرفت بیزاری		منم که کار ندارم به غیر بی‌کاری
ز پیر چرخ ندیدم به غیر مکاری		ز خاک تیره ندیدم به غیر تاریکی
نه ماهیی بگرفتی نه دست می‌داری		فروگذاشته‌ای شست دل در این دریا
گلی به دست نداری چه خار می‌خاری		تو را چه شصت و چه هفتاد چون نخواهی پخت
برو برو که گرفتار ریش و دستاری		کلاه کژ بنهی همچو ماه و نورت نیست
چگونه ابری آخر که سنگ می‌باری		چگونه برقی آخر که کشت می‌سوزی
چو دزد خانه خویشی چگونه عیاری		چو صید دام خودی پس چگونه صیادی
خیال یار مرا دیده‌ای نکو یاری		اگر چه این همه باشد ولی اگر روزی
چو مست کار امیر منی نکوکاری		به ذات پاک خدایی که کارساز همه‌ست
تو یک سواره نه‌ای تو سپاه سالاری		اگر دو گام پیاده دویدی از پی او
که غیر او نرهاند تو را ز اغیاری		بگیر دامن عشقی که دامنش گرمست
چو عشق یاد بود شب کجا بود تاری		به یاد عشق شب تیره را به روز آور
برآوریده دو کف در دعا و در زاری		تو خفته باشی و آن عشق بر سر بالین
هلا قناعت کردم بس است گفتاری		اگر بگویم باقی بسوزد این عالم

چو ما به هر دو جهان خود کجاست دلداری		بیا بیا که نیابی چو ما دگر یاری
که نیست نقد تو را پیش غیر بازاری		بیا بیا و به هر سوی روزگار مبر
تو همچو شهر خرابی و ما چو معماری		تو همچو وادی خشکی و ما چو بارانی
ندید خلق و نبیند ز شادی آثاری		به غیر خدمت ما که مشارق شادیست
چو خواب رفت نبینی ز خلق دیاری		هزار صورت جنبان به خواب می‌بینی
که نفس همچو خر افتاد و حرص افساری		ببند چشم خر و برگشای چشم خرد
که طبع سرکه فروشست و غوره افشاری		ز باغ عشق طلب کن عقیده شیرین
کز آن طبیب ندارد گریز بیماری		بیا به جانب دارالشفای خالق خویش
بپیچ گرد چنان سر مثال دستاری		جهان مثال تن بی‌سرست بی‌آن شاه
که روح آینه توست و جسم زنگاری		اگر سیاه نه‌ای آینه مده از دست
که گرمدار منش باشم و خریداری		کجاست تاجر مسعود مشتری طالع
چو لعل می‌خری از کان من بخر باری		بیا و فکرت من کن که فکرتت دادم
بدو نگر به دو دیده که داد دیداری		به پای جانب آن کس برو که پایت داد
که نیست شادی او را غمی و تیماری		دو کف به شادی او زن که کف ز بحر ویست
که نیست گفت زبان بی‌خلاف و آزاری		تو بی‌ز گوش شنو بی‌زبان بگو با او

چه جای غم که ز هر شادمان گرو ببری		خورانمت می جان تا دگر تو غم نخوری
که در تو هیچ نماند کدورت بشری		فرشته‌ای کنمت پاک با دو صد پر و بال
فشانده دامن خود از غبار جانوری		نمایمت که چگونه‌ست جان رسته ز تن
تو را خلاص نمایم ز روز و شب شمری		در آن صبوح که ارواح راح خاص خورند
تو را کند به عنایت از آن سپس سپری		قضا که تیر حوادث به تو همی‌انداخت
که از حلاوت آن گم کند شکر شکری		روان شده‌ست نسیم از شکرستان وصال
که جزو جزو من از وی گرفت رقص گری		ز بامداد بیاورد جام چون خورشید
که تا میان من و تو نماند این دگری		چو سخت مست شدم گفت هین دگر بدهم
کرم کریم نماید قمر کند قمری		بده بده هله ای جان ساقیان جهان
نیافت چون تو مهی چرخ ازرق سفری		به آفتاب جلال خدای بی‌همتا
که بسته کرد مرا سکر باده سحری		تمام این تو بگو ای تمام در خوبی

دلت بمیرد و خوی فسردگان گیری		اگر ز حلقه این عاشقان کران گیری
وگر بهار نوی مذهب خزان گیری		گر آفتاب جهانی چو ابر تیره شوی
چو پر شدی به بن حوض و جو مکان گیری		چو کاسه تا تهیی تو بر آب رقص کنی
بداد عقل که تا راه آسمان گیری		خدای داد دو دستت که دامن من گیر
ببینیش چو به کف آینه نهان گیری		که عقل جنس فرشته‌ست سوی او پوید
قراضه قرض دهی صد هزار کان گیری		بگیر کیسه پرزر باقرضواالله آی
به هر خمی که درآیی از او نشان گیری		به غیر خم فلک خم‌های صدرنگ است
خری شوی به صفت راه کهکشان گیری		ز شیر چرخ گریزی به برج گاو روی
یقین ز پهلوی او خوی پهلوان گیری		وگر تو خود سرطانی چو پهلوی شیری
چو زین جهان بجهی ملک آن جهان گیری		چو آفتاب جهان را پر از حیات کنی
چرا تنور خبازی که جمله نان گیری		برآ چو آب ز تنور نوح و عالمگیر
چو دم گسسته شوی گر ره دهان گیری		خموش باش و همی‌تاز تا لب دریا

به ناشتاب چشانید خام را خامی		ز بامداد درآورد دلبرم جامی
نه نقل او چو خسیسان به قند و بادامی		نه باده‌اش ز عصیر و نه جام او ز زجاج
به آب گرم مرا کرد یار اکرامی		به باد باده مرا داد همچو که بر باد
مکن مکن که کم افتد چنین به ایامی		بسی نمودم سالوس و او مرا می‌گفت
ستیزه کرد و مرا داد چند دشنامی		طریق ناز گرفتم که نی برو امروز
کی گوید این نه مگر جاهلی و یا عامی		چنین شراب و چو من ساقی و تو گویی نی
خراب گشتم نی ننگ ماند و نی نامی		هزار می‌نکند آنچ کرد دشنامش
که او خراب کند عالمی به پیغامی		چگونه مست نگردی ز لطف آن شاهی
خراب کرد دلم را چنان دلارامی		دلی بیابد تا این سخن تمام کنم
پدید شد سر مست مرا سرانجامی		سری نهادم بر پای او چو مستان من
غریب دلبریی و بدیع انعامی		سر مرا به بر اندرگرفت و خوش بنواخت
نه درخورست چنین مرغ با چنین دامی		وانگه از سر دقت به حاضران می‌گفت
مباش در قفسی و کناره بامی		به باغ بلبل مستم صفیر من بشنو
مگر بیابم چون خویش دوزخ آشامی		فروکشیدم و باقی غزل نخواهم گفت

که عشق سلطنت است و کمال و خودکامی		چه باک دارد عاشق ز ننگ و بدنامی
نهنگ فقر چه ترسد ز دوزخ آشامی		پلنگ عشق چه ترسد ز رنگ و بوی جهان
که جام نیز ز تیزیش گم کند جامی		چگونه باشد عاشق ز مستی آن می
هزار عربده آورد و شورش و خامی		چه جای خاک که بر کوه جرعه‌ای برریخت
تو دام عشق چه دانی چو مرغ این دامی		تو جام عشق چه دانی چه شیشه دل باشی
مثال زیبق بر هیچ کف نیارامی		ز صاف بحر نگویم اگر کفش بینی
نبات را چه جنایت چو سرکه آشامی		ملول و تیره شدی مر صفاش را چه گنه
که شهد صاف ننوشد ز تیره ایامی		که خاک بر سر سرکا و مرد سرکه فروش
ز بیخودی نشناسم ز خاص تا عامی		به من نگر که در این بزم کمترین عامم

کجا روم که نروید به پیش من دیوی		نهان شدند معانی ز یار بی‌معنی
که من بجستم عمری ندیده‌ام باری		کی دید خربزه زاری لطیف بی‌سرخر
از این سپس متراش این چنین بت ای مانی		بگو به نفس مصور مکن چنین صورت
مخواه دیده بینا خنک تن اعمی		اگر نقوش مصور همه از این جنس اند
بلای صحبت لولی و فرقت لیلی		دو گونه رنج و عذابست جان مجنون را
بگفتمش که تویی مرگ و جسک گفت آری		ورای پرده یکی دیو زشت سر برکرد
ز تو غلیظتر اندر سپاه بویحیی		بگفتم او را صدق که من ندیدستم
چه کار دارد قهر خدا در این مأوی		بگفتمش که دلم بارگاه لطف خداست
رمند جمله زشتان ز زشتی دنیی		به روز حشر که عریان کنند زشتان را
مثال صورت حوری به قدرت مولی		در این بدم که به ناگاه او مبدل شد
کفی ظریف و مبرا ز حیله حنی		رخی لطیف و منزه ز رنگ و گلگونه
کند میان سمن زار گلرخی دعوی		چنانک خار سیه را بهارگه بینی
ز دوزخی به درآورد جنت و طوبی		زهی بدیع خدایی که کرد شب را روز
نترسد ار چه فتد در دهان صد افعی		کسی که دیده به صنع لطیف او خو داد
شد او عصا و مطیعی به قبضه موسی		به افعیی بنگر کو هزار افعی خورد
چو مهره دزدی زان رو به افعیی اولی		از آن عصا نشود مر تو را که فرعونی
برایمؤمنروضه‌ست نار در عقبی		خمش که رنج برای کریم گنج شود

وگر به یار رسیدی چرا طرب نکنی		اگر تو یار نداری چرا طلب نکنی
وگر رباب ننالد چراش ادب نکنی		وگر رفیق نسازد چرا تو او نشوی
چرا غزای ابوجهل و بولهب نکنی		وگر حجاب شود مر تو را ابوجهلی
عجب تویی که هوای چنان عجب نکنی		به کاهلی بنشینی که این عجب کاریست
که تا دگر هوس عقده ذنب نکنی		تو آفتاب جهانی چرا سیاه دلی
که تا دگر طمع کیسه ذهب نکنی		مثال زر تو به کوره از آن گرفتاری
تو روح را ز جز حق چرا عزب نکنی		چو وحدتست عزبخانه یکی گویان
چرا هوای یکی روی و یک غبب نکنی		تو هیچ مجنون دیدی که با دو لیلی ساخت
چرا دعا و مناجات نیم شب نکنی		شب وجود تو را در کمین چنان ماهیست
شراب حق نگذارد که تو شغب نکنی		اگر چه مست قدیمی و نوشراب نه‌ای
حرام باد حیاتت که جان حطب نکنی		شرابم آتش عشقست و خاصه از کف حق
که شرح آن به دل و جان کنی به لب نکنی		اگر چه موج سخن می‌زند ولیک آن به

وگر شراب نداری چرا خبر نکنی		اگر تو مست شرابی چرا حشر نکنی
ز آسمان چهارم چرا گذر نکنی		وگر سه چار قدح از مسیح جان خوردی
وز آن کسی که خماری چرا حذر نکنی		از آن کسی که تو مستی چرا جدا باشی
ز نور خود چو مه نو چرا کمر نکنی		چو آفتاب چرا تو کلاه کژ ننهی
چو کان لعل چرا جان و دل سپر نکنی		چو آفتاب جمال قدیم تیغ زند
چرا چو نی تو جهان را پر از شکر نکنی		وگر چو نای چشیدی ز لعل خوش دم او
چرا چو ابر زمین را پر از گهر نکنی		وگر چو ابر تو حامل شدی از آن دریا
چرا چو حیز و محنث نه‌ای نظر نکنی		ز گلشن رخ تو گلرخان همی‌جوشند
به سوی شاه قبابخش چون سفر نکنی		نگر به سبزقبایان باغ کآمده‌اند
چرا سر دل خود جلوه چون شجر نکنی		چو خرقه و شجره داری از بهار حیات
به بزم فقر چرا عیش معتبر نکنی		چو اعتبار ندارد جهان بر درویش

بجوشد از تک دل چشمه چشمه شیرینی		به هر دلی که درآیی چو عشق بنشینی
که جان جان دعایی و نور آمینی		کلید حاجت خلقان بدان شده‌ست دعا
مکن تو بینی و ناموس تا جهان بینی		دلا به کوی خرابات ناز تو نخرند
تو را نمود که آنی چه در غم اینی		در آن الست و بلی جان بی‌بدن بودی
چه در پی خر و اسپی چه در غم زینی		تو را یکی پر و بالیست آسمان پیما
بیا بیا که تو سلطان این سلاطینی		بگو بگو تو چه جستی که آنت پیش نرفت
عروس جان نهان را هزار کابینی		تو تاج شاه جهان را عزیزتر گهری
که از ورای فلک زهره قوانینی		چه چنگ درزده‌ای در جهان و قانونش
بنشنوند ز ابلیسیان که تو طینی		به روز جلوه ملایک تو را سجود کنند
کنند خدمت تو بعد از این که تو دینی		میان ببستی و کردی به صدق خدمت دین
چو آفتاب کنون نامشار تعیینی		ستاره وار به انگشت‌ها نمودندت
برای رشک ز ویسه خوشست رامینی		اگر چه درخور نازی نیاز را مگذار
ز قشر حرف گذر کن کنون که والتینی		خمش به سوره کنون اقرا بسی عمل کردی

چو وام دار مرا می‌کند تقاضایی		ز بامداد دلم می‌پرد به سودایی
که هست در سرم امروز شور و صفرایی		عجب به خواب چه دیده‌ست دوش این دل من
همی‌رسند پیاپی به دل ز بالایی		ولی دلم چه کند چون موکلان قضا
که نیست یک سر سوزن بهانه را جایی		پرست خانه دل از موکل عجمی
گریز نیست وگر هست کو مرا پایی		بهانه نیست وگر هست کو زبان و دلی
روان و رقص کنانیم تا به دریایی		جهان که آمد و ما همچو سیل از سر کوه
قدم قدم بودش در سفر تماشایی		اگر چه سیل بنالد ز راه ناهموار
به هر دو دست و دهان او مرا چو سرنایی		چگونه زار ننالم من از کسی که گرفت
خبر ندارد کو را نماند فردایی		هوس نشسته که فردا چنین کنیم و چنان
نه وعده دارد و نه نسیه‌ای و نی رایی		غلام عشقم کو نقد وقت می‌جوید

برآمد از تک چه یوسفی معلایی		شدم به سوی چه آب همچو سقایی
ز بوی پیرهنش دیده گشت بینایی		سبک به دامن پیراهنش زدم من دست
چه از ملاحت او گشته بود صحرایی		به چاه در نظری کردم از تعجب من
اگر چه کور بود گشت طور سینایی		کلیم روح به هر جا رسید میقاتش
از این سپس منم و چاه و چون تو زیبایی		زنخ ز دست رقیبی که گفت از چه دور
عجب نباشد اگر پیر گشت برنایی		کسی که زنده شود صد هزار مرده از او
هزار سیم نثار لطیف سیمایی		هزار گنج گدای چنین عجب کانی
به روی خوب تو بی‌آینه تماشایی		جهان چو آینه پرنقش توست اما کو
نه عقل ماند و نه اندیشه‌ای و نی رایی		سخن تو گو که مرا از حلاوت لب تو

بگفتمش چه شد آن عهد گفت اول وردی		رسید ترکم با چهره‌های گل وردی
بدادمی عجب آورد گفت گستردی		بگفتمش که یکی نامه‌ای به دست صبا
بگفت سیرو یدی یلده یلدشم اردی		بگفتمش که چرا بی‌گه آمدی ای دوست
ز آفتاب درآموختی جوامردی		بگفتمش ز رخ توست شهر جان روشن
تو چون مرا تبع او کنی زهی سردی		بگفت طرح نهد رخ رخم دو صد خور را
گرفت در طلبم عادت جهان گردی		بقای من چو بدید و زوال خود خورشید
بدید اشک مرا در فغان و پردردی		سجود کردم و مستغفرانه نالیدم
به عشق گفت من و گفتنم درآوردی		بگفت نی که به قاصد مخالفی گفتی
که بندگان را با شیر و شهد پروردی		بگفتمش گل بی‌خار و صبح بی‌شامی
به عرف حیله زر را بدان همه زردی		ز لطف‌های توست آنک سرخ می‌گویند
که زرد گفتی زر را به فن و آزردی		بگفت باش کم آزار و دم مزن خامش

چگونه رطل گران خوار را به دست آری		تو در عقیله ترتیب کفش و دستاری
تو نیز آدمیی مردمی و جان داری		به جان من به خرابات آی یک لحظه
که پیش از آب و گلست از الست خماری		بیا و خرقه گرو کن به می فروش الست
مجاز بود چنین نام‌ها تو پنداری		فقیر و عارف و درویش وانگهی هشیار
زیان و سود کم و بیش کار بازاری		سماع و شرب سقاهم نه کار درویش‌ست
ملنگ هین به تکلف که سخت رهواری		بیا بگو که چه باشد الست عیش ابد
چرا نهی تن بی‌رنج را به بیماری		سری که درد ندارد چراش می‌بندی

بدان نشان که مرا بی‌نشان همی‌داری		فرست باده جان را به رسم دلداری
درون روزن دل‌ها برای بیداری		بدان نشان که همه شب چو ماه می‌تابی
تهی و پر کنمت دم به دم قدح واری		بدان نشان که دمم داده‌ای از می که خویش
چو باده را به گرو برده‌ای نمی‌آری		بگرد جمع مرا چون قدح چه گردانی
کلوخ مرده برآرد هزار طراری		از آن میی که اگر بر کلوخ برریزی
ز گل گلی بستانی ز خار هم خاری		از آن میی که اگر باغ از او شکوفه کند
چو چنگ بی‌خبرم از نوا و از زاری		چو بی‌تو ناله برآرم ز چنگ هجر تو من
که چشم جادوی او زد گره به سحاری		گره گشای خداوند شمس تبریزی

نگاه دار نظر از رخ دگر یاری		نگاهبان دو دیده‌ست چشم دلداری
بگو برو که همی‌ترسم از جگرخواری		وگر نه به سینه درآید به غیر آن دلبر
درون چشم تو بیند خیال اغیاری		هلا مباد که چشمش به چشم تو نگرد
به حیله برد مرا کشکشان به گلزاری		به من نگر که مرا یار امتحان‌ها کرد
بتی که جمله بتان پیش او گرفتاری		گلی نمود که گل‌ها ز رشک او می‌ریخت
که نادرست و غریبست درنگر باری		چنین چنین به تعجب سری بجنبانید
چو من سپس نگریدم ربود دستاری		چنانک گفت طراریم دزد در پی توست
به عذر آنک به نقشی بکرد نظاری		ز آب دیده داوود سبزه‌ها بررست
نظر به سنبله تر یکی ستمکاری		براند مر پدرت را کشان کشان ز بهشت
هلا که می‌نگرد سوی تو خریداری		حذر ز سنبل ابرو که چشم شه بر توست
به چنگ زاغ مده چشم را چو مرداری		چو مشتری دو چشم تو حی قیومست
لطیف مشتریی سودمند بازاری		دهی تو کاله فانی بری عوض باقی
ریای خلق کشیدت به نظم و اشعاری		خمش خمش که اگر چه تو چشم را بستی
چه غم خوری ز بد و نیک با چنین یاری		ولیک مفخر تبریز شمس دین با توست

به جان من که نترسی و هیچ غم نخوری		اگر به خشم شود چرخ هفتم از تو بری
یقین بدانک تو در عشق شاه مختصری		اگر دلت به بلا و غمش مشرح نیست
که خشم حق نبود همچو کینه بشری		ز رنج گنج بترس و ز رنج هر کس نی
تو را گهر نپذیرد ازانک بدگهری		چو غیر گوهر معشوق گوهری دانی
ز حاملان امانت بدانک بو نبری		وگر چو حامله لرزان شوی به هر بویی
که ماند از شکر آن کس که او کند شکری		پسند خویش رها کن پسند دوست طلب
ازانک او دگرست و تو خود کسی دگری		ز ذوق خویش مگو با کسی که همدل نیست

تو را کسی نشناسد نه آدمی نه پری		دلا همای وصالی بپر چرا نپری
به شکل دل شده‌ای تا هزار دل ببری		تو دلبری نه دلی لیک به هر حیله و مکر
ز عرش و فرش و حدود دو کون برگذری		دمی به خاک درآمیزی از وفا و دمی
نظر چرات نبیند چو مایه نظری		روان چرات نیابد چو پر و بال ویی
خبر کی باشد تا با تو ماندش خبری		چه زهره دارد توبه که با تو توبه کند
که او فنا نشود از مسی به وصف زری		چه باشد آن مس مسکین چو کیمیا آید
که دانگیش نگردد فنا پی شجری		کیست دانه مسکین چو نوبهار آید
بدل نگردد هیزم به شعله شرری		کیست هیزم مسکین که چون فتد در نار
تو آفتاب جهانی که پرده شان بدری		ستاره‌هاست همه عقل‌ها و دانش‌ها
اثر نماند از او چون تو شاه بر اثری		جهان چو برف و یخی آمد و تو فصل تموز
فنا شوم من و صد من چو سوی من نگری		کیم بگو من مسکین که با تو من مانم
گذشته‌ست ز اوهام جبری و قدری		کمال وصف خداوند شمس تبریزی

یقین شود که ز عشق خدای بی‌خبری		به من نگر که به جز من به هر کی درنگری
بود که ناگه از آن رخ تو دولتی ببری		بدان رخی بنگر که کو نمک ز حق دارد
جمال روی پدر درنگر اگر پسری		تو را چو عقل پدر بوده‌ست و تن مادر
وگر چه پیر نماید به صورت بشری		بدانک پیر سراسر صفات حق باشد
به چشم خلق مقیمست و هر دم او سفری		به پیش تو چو کفست و به وصف خود دریا
هزار آیت کبری در او چه بی‌هنری		هنوز مشکل مانده‌ست حال پیر تو را
ز بارگاه منزه ز خشکی و ز تری		رسید صورت روحانیی به مریم دل
بکرد حامله دل را رسول رهگذری		از آن نفس که در او سر روح پنهان شد
به وقت جنبش آن حمل تا در او نگری		ایا دلی که تو حامل شدی از آن خسرو
چو دل شوی تو و چون دل به سوی غیب پری		چو حمل صورت گیرد ز شمس تبریزی

بیا به دعوت شیرین ما چه می‌شوری		بیا بیا که پشیمان شوی از این دوری
خدای ناصر و هر سو شراب منصوری		حیات موج زنان گشته اندر این مجلس
به زیر پای بنفشه به جای محفوری		به دست طره خوبان به جای دسته گل
بگیر صد زر و زور ای غریب زرزوری		هزار جام سعادت بنوش ای نومید
شراب روح فزای و سماع طنبوری		هزار گونه زلیخا و یوسفند این جا
به پیش مؤمن و کافر نهاده کافوری		جواهر از کف دریای لامکان ز گزاف
صلا که بازرهیدم ز شهد زنبوری		میان بحر عسل بانگ می‌زند هر جان
خراب و مست رهیده ز ناز مستوری		فتاده‌اند به هم عاشقان و معشوقان
که مرده زنده کند ناله‌های ناقوری		قیامت‌ست همه راز و ماجراها فاش
اگر چه سخره ماری و طعمه موری		برآر باز سر ای استخوان پوسیده
بپوش خلعت میری جزای مأموری		ز مور و مار خریدت امیر کن فیکون
ز نور پاک خوری به که نان تنوری		تو راست کان گهر غصه دکان بگذار
شکوفه‌ها و خمار شراب انگوری		شکوفه‌های شراب خدا شکفت بهل
شراب روح به از آش‌های بلغوری		جمال حور به از بردگان بلغاری
نشست مردمک دیده‌ام به ناطوری		خیال یار به حمام اشک من آمد
چه عار دارد سیاح جان از این عوری		دو چشم ترک خطا را چه ننگ از تنگی
تویی خلیفه و دستور ما به دستوری		درخت شو هله ای دانه‌ای که پوسیدی
که واخرد همه را از شبی و شب کوری		کی دیده‌ست چنین روز با چنان روزی
جهان شده‌ست چو سینا و سینه نوری		کرم گشاد چو موسی کنون ید بیضا
که کدخدای مقیمان بیت معموری		دلا مقیم شو اکنون به مجلس جان‌ها
یقین بدانک خرابیست اصل معموری		مباش بسته مستی خراب باش خراب
هزار شیشه اگر بشکنی تو معذوری		خراب و مست خدایی در این چمن امروز
چو خاک پای ویی خسروی و فغفوری		به دست ساقی تو خاک می‌شود زر سرخ
تو مرده زنده شدن بین چه جای رنجوری		صلای صحت جان هر کجا که رنجوریست
که جان جان سرافیل و نفخه صوری		غلام شعر بدانم که شعر گفته توست
که دیر و دور دهد دست وای از این دوری		سخن چو تیر و زبان چو کمان خوارزمی است
اگر غفار نباشد بس است مغفوری		ز حرف و صوت بباید شدن به منطق جان
نه رومیست و نه ترکی و نی نشابوری		کز آن طرف شنوااند بی‌زبان دل‌ها
که کلم الله آمد مخاطبه طوری		بیا که همره موسی شویم تا که طور
چنانک گرسنه گیرد کنار کندوری		که دامنم بگرفته‌ست و می‌کشد عشقی
به قبض عشق بود قبضه قلاجوری		ز دست عشق کی جسته‌ست تا جهد دل من

چه عشق داد مرا فضل حق زهی روزی		مسلم آمد یار مرا دل افروزی
رهیدم از کله و از سر و کله دوزی		اگر سرم برود گو برو مرا سر اوست
یکی حدیث بیاموزمت بیاموزی		دهان به گوش من آورد و گفت در گوشم
اگر دمی بچری تو ز ما به خوش پوزی		چو آهوی ختنی خون تو شود همه مشک
چو کان زر شده‌ای حبه‌ای چه اندوزی		چو جان جان شده‌ای ننگ جان و تن چه کشی
به خضر و چشمه حیوان بکن قلاوزی		به سوی مجلس خوبان بکش حریفان را
شکر نثار شد و نیست این شکر خوزی		شراب لعل رسیده‌ست نیست انگوری
بپر گزاف پر و بال را چه می‌سوزی		هوا و حرص یکی آتشیست تو بازی
تویی که دانی پیروزه را ز پیروزی		خمش که خلق ندانند بانگ را ز صدا

برادری پدری مادری دلارامی		بیا بیا که تو از نادرات ایامی
گزاف نیست برادر چنین نکونامی		به نام خوب تو مرده ز گور برخیزد
قبول می کنیش با کژی و با خامی		تو فضل و رحمت حقی که هر که در تو گریخت
که تا مرا نکشی ای هوس نیارامی		همی‌زیم به ستیزه و این هم از گولیست
اگر به نقش درآیی عجب گل اندامی		به هیچ نقش نگنجی ولیک تقدیرا
گهی رسول فرستی و جان پیغامی		گهی فراق نمایی و چاره آموزی
بداند این دل شب رو که بر سر بامی		درون روزن دل چون فتاد شعله شمع
که تا ز عشق نمایم تمام خوش کامی		مرادم آنک شود سایه و آفتاب یکی
قبول می‌نکند هیچ عالم و عامی		محال جوی و محالم بدین گناه مرا
برو برو که مرید عقول و احلامی		تو هم محال ننوشی و معتقد نشوی
محال هر دو جهان را چو من درآشامی		اگر ز خسرو جان‌ها حلاوتی یابی
مکاشفی تو بخوان خدا نه اوهامی		ور از طبیب طبیبان گوارشی یابی
که بر ممالک هر دو جهان چو بهرامی		برآ ز مشرق تبریز شمس دین بخرام

زهی حلاوت و مستی و عشق و آسانی		بلندتر شده‌ست آفتاب انسانی
طلسم دلبریی یا تو گنج جانانی		جهان ز نور تو ناچیز شد چه چیزی تو
که نامه همه را نانبشته می‌خوانی		زهی قلم که تو را نقش کرد در صورت
چو جان نماند بر جاش عشق بنشانی		برون بری تو ز خرگاه شش جهت جان را
تو ترجمانبگ سر زبان مرغانی		دلا چو باز شهنشاه صید کرد تو را
که آفت نظر جان صد سلیمانی		چه ترجمان که کنون بس بلند سیمرغی
هزارساله از آن سوی کفر و ایمانی		درید چارق ایمان و کفر در طلبت
بیا که جان و جهانی برو که سلطانی		به هر سحر که درخشی خروس جان گوید
به سوی او برم از باغ روح ریحانی		چو روح من بفزوده‌ست شمس تبریزی

ایا ببرده دل از جمله دلبران چونی		ایا مربی جان از صداع جان چونی
که می‌رسد به تو ای ماه مهربان چونی		ز زحمت شب ما و ز ناله‌های صبوح
ز لکلک جرس و بانگ پاسبان چونی		ایا کسی که نخفت و نخفت چشم خوشت
ایا جهان ملاحت در این جهان چونی		ایا غریب فلک تو بر این زمین حیفی
به گلستان که بگوید که گلستان چونی		ز آفتاب کی پرسد که چون همی‌گردی
ولی کسی بنپرسد که ارغوان چونی		ز روی زرد بپرسند درد دل چونست
بگفت من چو چراغم تو قلتبان چونی		چو روی زشت به آیینه گفت چونی تو
مثال کشت که گوید به آسمان چونی		جواب گفت که من بازگونه می‌پرسم
که تا شراب تو گوید که ای دهان چونی		دهان گشادم یعنی ببین که لب خشکم
میان جان و روانم که ای روان چونی		ز گفت چون تو جویی روان شود در حال
سرم گران شد پرسش که سرگران چونی		بگو تو باقی این را که از خمار لبت

گرسنه آمد و با نان همی‌کند بینی		ز آب تشنه گرفته‌ست خشم می‌بینی
زهی حماقت و ادبیر و جهل و گر کینی		ز آفتاب گرفته‌ست خشم گازر نیز
نمی‌روی و قراضه ز خاک می‌چینی		تو را که معدن زر پیش خود همی‌خواند
در آب و گل به چه آمد پی خوش آیینی		قراضه‌هاست ز حسن ازل در این خوبان
به آب و گل بنماید که آن نه‌ای اینی		چو کان حسن بچیند قراضه‌ها ز بتان
روی به معدن خود زانک جمله زرینی		تو جهد کن که سراسر همه قراضه شوی
که شهد صرف گلو گیردت ز شیرینی		به شهد جذبه من آب جفا بیامیزم
کشانه شو سوی من گر چه لنگ تخمینی		کشیدمت نه دعاها کشند آمین را
تو با سعادت و اقبال خود چه در کینی		به سوی بحر رو ای ماهی و مکش خود را
چنین کند کرم و رحمت سلاطینی		اگر تو می‌نروی آن کرم تو را بکشد
که یوسفست کشنده تو ابن یامینی		وگر درشت کشد مر تو را مترسان دل
که صاع زر تو ببردی به بد تو تعیینی		به تهمت و به درشتی و دزدیش بکشید
تو لایقی بر من من دعا تو آمینی		چو خلوت آمد گفتش که من قرین توام
در این مکان فنا چون حریص تمکینی		در آن مکان که مکان نیست قصرها داری
تو از لجاج کنون احمدی و پارینی		هزار بارت گفتم خمش کن و تن زن
و انت تخلص دیباجتی من الطین		فداح روح حیاتی فانت تحیینی
بها اعیش و تکفیننی لتکفینی		و انت تلبس روحی مکرما حللا
سقاها سکراتی و شربها دینی		ایا مفجر عین تقر عینینی

که تا به زانوی او نیست هیچ دریایی		بیامدیم دگربار سوی مولایی
کجا رسد به مه چرخ دست یا پایی		هزار عقل ببندی به هم بدو نرسد
نیافت بوسه ولیکن چشید حلوایی		فلک به طمع گلو را دراز کرد بدو
که ریز بر سر ما نیز من و سلوایی		هزار حلق و گلو شد دراز سوی لبش
که می‌رسید به گوش از هواش هیهایی		بیامدیم دگربار سوی معشوقی
که فرق سجده کنش هست آسمان سایی		بیامدیم دگربار سوی آن حرمی
که هست بلبل او را غلام عنقایی		بیامدیم دگربار سوی آن چمنی
که مشک پر نشود بی‌وجود سقایی		بیامدیم بدو کو جدا نبود از ما
که نیست بی‌تو مرا دست و دانش و رایی		همیشه مشک بچفسیده بر تن سقا
که شد ز نقل خوشش کام نیشکرخایی		بیامدیم دگربار سوی آن بزمی
که جان چو رعد زند در خمش علالایی		بیامدیم دگربار سوی آن چرخی
که دیو گشت ز آسیب او پری زایی		بیامدیم دگربار سوی آن عشقی
که هست بر تو موکل غیور لالایی		خموش زیر زبان ختم کن تو باقی را
که نیست درخور آن گفت عقل گویایی		حدیث مفخر تبریز شمس دین کم گو

که شعله شعله به نور بصر درافزایی		تو نور دیده جان یا دو دیده مایی
دو چشم در تو نهاده‌ست و گشته هرجایی		تو آفتاب و دلم همچو سایه در پی تو
حرارتیست درون دل از شکرخایی		از آن زمان که چو نی بسته‌ام کمر پیشت
نیم به دولت عشق لب تو فردایی		ز کان لطف تو نقدست عیش و عشرت ما
هر آنچ آب حیاتست روح افزایی		به ذات پاک خداوند کز تو دزدیده‌ست
به تشنگان ره عشق کرده سقایی		ز جوی حسن تو خوبان سبو سبو برده
به اصل چشمه آب خوش مصفایی		زهی سعادت آن تشنگان که بوی برند
خورند آب حیات تو را ز بالایی		سبوی صورت‌ها را به سنگ برنزنند
دو صد مراد برآری چنین چو بازآیی		خدیو مفخر تبریز شمس دین به حق

مرا چه می‌نگری کژ به شب خریدستی		تو عاشقی چه کسی از کجا رسیدستی
کله زدی به زمین بر قبا دریدستی		چه ظلم کردم بر تو که چون ستم زدگان
که داغ و درد و غم عاشقان شنیدستی		تظلمی به سلف می‌کنی مگر پیشین
بدیده رخ یوسف که کف بریدستی		غلط ز رنگ تو پیداست ز آل یعقوبی
چرا ز غصه و غم چون کمان خمیدستی		ز تیر غمزه دلدار اگر نخست دلت
یقین تو آهوی نافی سمن چریدستی		ز آه و ناله تو بوی مشک می‌آید
اگر چه میوه حکمت بسی بچیدستی		تو هر چه هستی می‌باش یک سخن بشنو
اگر تو شیخ شیوخی وگر مریدستی		حدیث جان توست این و گفت من چو صداست
تو خویش قفل گمان برده‌ای کلیدستی		تو خویش درد گمان برده‌ای و درمانی
وگر تمام بگویم ابایزیدستی		اگر ز وصف تو دزدم تو شحنه عقلی
جمال خویش ندیدی که بی‌ندیدستی		دریغ از تو که در آرزوی غیری تو
دگر کیست نداند که ناپدیدستی		تو را کسی بشناسد که اوت کسی کرده‌ست
که سایح و سبک و چابک و جریدستی		دلا برو بر یار و مباش بسته خویش
بر شعیب چو موسی فروخزیدستی		به ترک مصر بگفتی ز شومی فرعون
چنین درازسخن را بدان کشیدستی		چون عمر ماست حدیثش دراز اولیتر
مگر منم عرفه تو مگر که عیدستی		همی‌دوم پی ظل تو شمس تبریزی

شده‌ست صید شهنشاه خویش در مستی		رهید جان دوم از خودی و از هستی
زهی بلند که جان گشت در چنین پستی		زهی وجود که جان یافت در عدم ناگاه
چو در درستی ای مه مرا تو بشکستی		درست گشت مرا آنچ من ندانستم
چو خون بجستم از تن زهی سبک دستی		چو گشت عشق تو فصاد و اکحلم بگشاد
که مژده ده که ز رنج وجود وارستی		طبیب فقر بجست و گرفت گوش دلم
نه بحر را تو زبونی نه بسته شستی		ز انتظار رهیدی که کی صبا بوزد
ز نقدهاش چو آن کیسه بر کمر بستی		ز شمس تبریز این جنس‌ها بخر بفروش

بیا بیا که شفا و دوای هر دردی		بیا بیا که چو آب حیات درخوردی
بیا بیا بنما کز کجاش پروردی		بیا بیا که گلستان ثنات می‌گوید
نمی‌رود ز رخ هیچ خسته‌ای زردی		بیا بیا که به بیمارخانه بی‌قدمت
نمی‌رود ز هوا هیچ تلخی و سردی		برآ برآ هله ای آفتاب چون بی‌تو
که دیده‌ها همه گریان و تو در این گردی		برآ برآ هله ای مه که حیف بسیارست
که مخلص دل حیران و مهره نردی		بیا بیا که ولی نعمت همه کونی
که در امامت و تعلیم و آگهی فردی		بیا بیا و بیاموز بنده خود را

که سخت فتنه عقلی و خصم هشیاری		به جان تو که بگویی وطن کجا داری
که ساقی می گلگون و رشک گلزاری		چو خارپشت سر اندرکشید عقل امروز
به مکر راه زن صد هزار طراری		سماع باره نبودم تو از رهم بردی
به گوش ابر چه گفتی که کرد درباری		به گوش چرخ چه گفتی که یاوه گرد شده‌ست
ز باد هم چه ربودی که می‌کند زاری		به خاک هم چه نمودی که گشت آبستن
به بحرها تو بیاموختی گهرباری		به کوه‌ها چه سپردی که گنج ساز شدند
به گوش عقل چه گفتی که گشت انواری		به گوش کفر چه گفتی که چشم و گوش ببست
چگونه در غم وا می‌کشی به بیداری		چگونه از کف غم می‌رهانیم در خواب
که ره دهی دل و جان را به غصه نسپاری		به مثل خواب هزاران طریق و چاره‌استت
ز خار رست کسی که سرش تو می‌خاری		چنانک عارف بیدار و خفته از دنیا
چه داده‌ای تو که بی‌پر کنند طیاری		به آفتاب و به ماه و به اختران و فلک
که گر به کوه رسانی همش به رقص آری		به ذره‌های پرنده چه نغمه از تو رسید
چنانک با تو همی‌پیچد او به مکاری		دماغ آب و گلی را ز مکر پر کردی
نه‌های و هوی بماند نه زور و رهواری		دمی که درندمی تو تهی شوند چو خیک
کشان کشان تو مرا سوی گفت می‌آری		خموش کردم و بگریختم ز خود صد بار

مرا چنانک بپرورده‌ای چنان داری		به حق آنک تو جان و جهان جانداری
مرا به حلقه مستان و سرخوشان داری		به حق حلقه عزت که دام حلق منست
چنان کنی که مرا در میان جان داری		به حق جان عظیمی که جان نتیجه اوست
مرا ز چشم همه مردمان نهان داری		به حق گنج نهانی که در خرابه ماست
رخ نژند مرا همچو ارغوان داری		به حق باغی کز چشم خلق پنهانست
مرا به بام برآری چو نردبان داری		به حق بام بلندی که صومعه ملکست
اگر ز راحت و از سود ما زیان داری		دری که هیچ نبستی به روی ما دربند
چه حکمتست که نزدیک را فغان داری		چو از فغان تو نزدیکتر به تو یارست
تو نیز ظاهر می‌کن اگر بیان داری		در آفرینش عالم چو حکمت اظهارست
برای پختن خامی چو دیگدان داری		به برج آتش فرمود دیگ پالان کن
به شکر آنک درون چشمه روان داری		به برج آبی فرمود خاک را تر کن
که از گشایش بی‌چون ما نشان داری		به سعد اکبر فرمود هین هنر بنما
دگر بگو چه کنی چون هنر همان داری		به نحس اکبر فرمود رو حسودی کن
برای حکمت اظهار اگر عیان داری		چو کرد ظاهر هجده هزار عالم را
که شهره گردد در دانش و عنان داری		هر آنک او هنری دارد او همی‌کوشد
که شهره گردد در ستر و در نهان داری		هنروری که بپوشد هنر غرض آنست
که شهره گردد در دانش و صوان داری		وگر بستر بپوشد هنر غرض آنست
که ای نتیجه خاک از درونه کان داری		نه انبیا که رسیدند بهر اظهارند
مقام گنجم و تو حبه‌ای از آن داری		که من به تن بشرمثلکم بدم و اکنون
مرید پیر شو ار دولت جوان داری		منم دل تو دل از خود مجوی از من جوی
درون خویش بسی رنج و امتحان داری		اگر ز خویش بدانی مرا ندانی خویش
بچفس بر کل زیرا کل کلان داری		بیا تو جزو منی جزو را ز کل مسکل
وگر جدا هلیش از یقین گمان داری		گمان که جزو یقینست شد یقین ز یقین
چو بی‌منی نرهی گر دلیل لان داری		دلیل سود ندارد تو را دلیل منم
که سرد و بسته چرایی بگو زبان داری		اگر دعا نکنم لطف او همی‌گوید
شعار شعر مرا با روان روان داری		بگفتمش که چو جانم روان شود از تن
خود این شدست ز اول چه دل طپان داری		جواب داد مرا لطف او که ای طالب
سخن تو گوی که گفتار جاودان داری		دلا بگو تو تمام سخن دهان بستیم
در آسمان چو نه‌ای تا چه آسمان داری		بیار معنی اسما تو شمس تبریزی

بگیرد از سر عشاق خواب بیزاری		شبی که دررسد از عشق پیک بیداری
رها کن خرد و عقل سیر و رهواری		ستاره سجده کند ماه و زهره حال آرد
به روز روشن بدهد صفات ستاری		زهی شبی که چنان نجم در طلوع آید
کسی ندید چنین بی‌هشی و هشیاری		ز ابتدای جهان تا به انتهای جهان
کی زهره دارد با آفتاب سیاری		تو خواه برجه و خواهی فروجه این نبود
که برنشست به سیران خدیو بیداری		طمع مدار که امشب بر تو آید خواب

تو خار را همه گل بین چو بهر گل زاری		اگر تو همره بلبل ز بهر گلزاری
اگر چه می خلدت عاقبت کند یاری		نمی‌شناسی باشد که خار گل باشد
به احتیاط نگر تا سر کی می‌خاری		درون خار گلست و برون خار گلست
تو احتیاط کن آخر که مرد هشیاری		چه احتیاط مرا عقل و احتیاط نماند
عجب ز شمع تو پروانه را نگه داری		غلط تو هم نتوانی نگاه داشت مرا
غنیمتست ز یار وفا جفاکاری		خوشست تلخی دارو و سیلی استاد
ز عشق و عقل ویست آن نه از سبکساری		به دست دلبر اگر عاشقی زبون باشد
مباش ایمن کان فتنه است و طراری		به غیر ناز و جفا هر چه می‌کند معشوق
اگر دروغ فروشی و گر محال آری		زبون و دستخوش و عشوه می خوریم ای عشق
ولیک غیر نبیند به چشم اغیاری		دروغ و عشوه و صدق و محال او حالست

بهشت گشت جهان زانک تو جهان داری		حرام گشت از این پس فغان و غمخواری
مثال ده که کند ابر غم گهرباری		مثال ده که نروید ز سینه خار غمی
مثال ده که نگردد جهان به شب تاری		مثال ده که نیاید ز صبح غمازی
مثال ده که کند توبه خار از خاری		مثال ده که نریزد گلی ز شاخ درخت
مثال ده که طمع وارهد ز طراری		مثال ده که رهد حرص از گداچشمی
که مستی دل و جانست و خصم هشیاری		مثال گر ندهی حسن بی‌مثال تو بس
به آفتاب نظر می‌کند به صد خواری		چو شب به خلوت معراج تو مشرف شد
ز چنگ هجر تو گیرند چنگ‌ها زاری		ز رشک نیشکرت نی هزار ناله کند
هم از هوای تو دارد هوا سبکساری		ز تف عشق تو سوزی است در دل آتش
ز درد توست بر این خاک رنگ بیماری		برای خدمت تو آب در سجود رود
بلند کرد سر آن کوه نی ز جباری		ز عشق تابش خورشید تو به وقت طلوع
نخست او کند آن نور را خریداری		که تا نخست برو تابد آن تف خورشید
که کان عشق خدایی نه کم ز کهساری		تنا ز کوه بیاموز سر به بالا دار
که هست شش جهت آن جا تو را نگوساری		مکن به زیر و به بالا به لامکان کن سر
که دل تو را برهاند از این جگرخواری		به دل نگر که دل تو برون شش جهت است
ز آسمان بپذیر این لطیف رفتاری		روانه باش به اسرار و می تماشا کن
چو نی برو ز نیی جانب شکرباری		چو غوره از ترشی رو به سوی انگوری
بماندم از رخ خوبش ز خوب گفتاری		حلاوت شکر او گلوی من بگرفت
گه جفا و وفا خوب و خوب کرداری		بگو به عشق که ای عشق خوش گلوگیری
درآیدم ز تو جان چون گلوم افشاری		گلو چو سخت بگیری سبک برآید جان
دلا چو بوی بری صد گلو تو بسپاری		گلوی خود به رسن زان سپرد خوش منصور
ولیکن آن حرکت نیست فاش و اظهاری		ز کودکی تو به پیری روانه‌ای و دوان

که پرده‌های شما بردرید از قمری		به اهل پرده اسرارها ببر خبری
برای طلعت آن آفتاب در سمری		نشسته بودند یک شب نجوم و سیارات
که در چه‌اید بگفتند نیستمان خبری		برید غیرت شمشیر برکشید و برفت
به ناله‌های پرآتش که آه واحذری		برید غیرت واگشت و هر یکی می‌گفت
به گوش‌های سراپرده‌هاش بر خطری		شبانگهانی عقرب چو کزدمک می‌رفت
به نفط قهر بزد تا بسوخت از شرری		که پاسبان سراپرده جلالت او
ز بهر روشنی چشم یافتی نظری		دریغ دیده بختم به کحل خاک درش
که مهر و ماه نیابند اندر او اثری		که تا به قوت آن یک نظر بدو کردی
به اعتماد که او راست بسته بال و پری		که نسر طایر بگذشت از هوس آن سو
پرید در پی آن نسر و برسکست سری		یکی مگس ز شکرهای بی‌کرانه او
خراب و مست ببینی به هر طرف عمری		چو بوی خمر رحیقش برون زند ز جهان
که بحر رحمت پوشید قالب بشری		به بر و بحر فتادست ولوله شادی
سلاح‌ها بفراغت ز تیغ یا سپری		فکند ایمن و ساکن حذرکنان بلا
به گوش حلقه او کرد و بر میان کمری		که ذره‌های هواها و قطره‌های بحار
یقین شود همه را زانک نیستشان هنری		چو حق خدمت او ماجرا کند آغاز
گشاد هندسه را پس مهندسانه دری		نگارگر بگه نقش شهرها می‌کرد
برو فتاد شعاعات روح سیمبری		چو دررسید به تبریز و نقش او ناگاه
چو مستیان شبانه ز خوردن سکری		قلم شکست و بیفتاد بی‌خبر بر جای
همی‌گدازد در آب شکر چون شکری		تمام چون کنم این را که خاطر از آتش

شکر ستان هله تا تو شکرستان باشی		بجه بجه ز جهان تا شه جهان باشی
چو ز اختری بجهی قلب آسمان باشی		بجه بجه چو شهاب از برای کشتن دیو
رود به چرخ مسیحا تو نردبان باشی		چو عزم بحر کند نوح کشتی‌اش باشی
گهی چو موسی عمران روی شبان باشی		گهی چو عیسی مریم طبیب جان گردی
چو پس جهی چو زنان خام قلتبان باشی		ز بهر پختن تو آتشیست روحانی
چو نان پخته رئیس و عزیز خوان باشی		ز آتش ار نگریزی تمام پخته شوی
مثال نان مدد جان شوی و جان باشی		چو خوان برآیی و اخوان تو را قبول کنند
اگر چه خانه غیبی تو غیب دان باشی		اگر چه معدن رنجی به صبر گنج شوی
به گوش جان که چنین گر شوی چنان باشی		من این بگفتم و از آسمان ندا آمد
نه آن که سست فکندی زنخ زنان باشی		خمش دهان پی آنست تا شکرخایی

ببینی آنچ نبی دید و آنچ دید ولی		اگر دمی بگذاری هوا و نااهلی
خدای را تو ببینی به رغم معتزلی		خدا ندانی خود را و خاص بنده شوی
گشا دو چشم دلت را به نور لم یزلی		اگر تو رند تمامی ز احمقان بگریز
زبان ز جهل بدوز و دگر مکن دغلی		مگوی غیب کسان را به غیب دان بنگر
خراب و مست شو ای جان ز باده ازلی		وضو ز اشک بساز و نماز کن به نیاز
بزن تو گردن کافر غزا بکن چو علی		برآر نعره ارنی به طور موسی وار
تو مرد سرکه فروشی چه لایق عسلی		دکان قند طلب کن ز شمس تبریزی

که دست کفر برو برنبست پالانی		هزار جان مقدس فدای سلطانی
به ظلمت لحد خود چراغ ایمانی		ببرد او به سلامت میان چندین باد
ز دیو تن کی ستاند مگر سلیمانی		نگین عشق کاسیر ویند دیو و پری
به غیر شیر حق و ذوالفقار برانی		کی برشکافت زره بر تن چنین کافر
دریده صورت خیرات او گریبانی		برای قاعده نی غم به پیش تابوتش
چو بوهریره در انبان عقیق و مرجانی		خنک کس که دود پیش و پیشکش ببرد
لفافه را طربی و جنازه را جانی		ز خانه جانب گور و ز گور جانب دوست

به جای سبزه تو از خاک خوب رویانی		نگفتمت که تو سلطان خوبرویانی
چو چرخه و رسن حسن را بگردانی		هزار یوسف زیبا برآید از هر چاه
به عهد عشق تو منسوخ شد گران جانی		ز بس رونده جانباز جان شدست ارزان
دلا ملرز چو برگ ار از این گلستانی		به پیش عاشق صادق چه جان چه بند تره
کلاغ بهمنی و لک لک بیابانی		چه داند و چه شناسد نوای بلبل مست
گران نباشد بارانیی به بورانی		چو اشتهای کریمی به لوت صادق شد
وگر کمی ز پر او چه باد پرانی		نه کمتری تو ز پروانه و حبیب از شمع
همی‌دهد به کرم یار اینت ارزانی		هزار جان مقدس بهای جان خسیس
ببرد دولت و پیروزیی به پیشانی		سجود کرد تو را آفتاب وقت غروب
دگر نگوید یا رب مده پریشانی		کسی که ذوق پریشانی چنین غم یافت
کی دید پشه که او می‌کند سلیمانی		سوار باد هوا گشت پشه دل من
بهل تو دعوت عامان چو ز اهل عمانی		خموش باش و چو ماهی در آب رو پنهان
حریف صرفه برد گر تمام برخوانی		خمش که خوان بنهادند وقت خوردن شد

ز رنج‌های جهان و ز رنج ما چونی		بگو به جان مسافر ز رنج‌ها چونی
ز مکر و فعل جهودان بگو مرا چونی		تو همچو عیسی و اندیشه‌ها جهودانند
که از دو چشم تو دورند ز آشنا چونی		ز دشمنان و ز بیگانگان زیانت نیست
بپرسمت ز وفاهای بی‌وفا چونی		ایا کسی که خوشی با وفا و صحبت خلق
ز ترس و جهد بریدن در این هوا چونی		تو همچو مرغ ز باز اجل گریزانی
اگر نه غافلی از وی گریزپا چونی		اجل حیات توست ار چه صورتش مرگست

سه شاخ داری کور و کری و گرگینی		از این درخت بدان شاخ و بر نمی‌بینی
میان گنج زری مس قلب می‌چینی		میان آب دری و ز آب می‌پرسی
تو چشم را بگذاری و می‌کنی بینی		خدات گوید تدبیر چشم روشن کن
مگو که صبحم صبحی ولی دروغینی		اگر چه تیره شبی رو به صبح صادق آر
غدوت اشربها و الخمار یسقینی		رسید نعره عشرت ز ناصر منصور
در این خوشی که در افواه سابق الدینی		مجردان همه شب نقل و باده می‌نوشند
تو مست بستر گرمی حریف بالینی		مثال دنب ز پس مانده‌ای ز سرمستان
مراقب ذهبی دشمن مساکینی		چو غافلی ز ثواب و مقام مسکینان
تو را از آن چه که در روضه و بساتینی		گلست قوت تو همچون زنان آبستن
اگر انار زند خنده تین کند تینی		دی و بهار همه سال مار خاک خورد
وگر چه زاده طینی نه سر به سر طینی		اگر چه نقش لطیفی نه سر به سر نقشی
کانیس دفتری و طالب دواوینی		هلا خموش که دیوان دف تو تر کردند

ز بامداد پگه می‌زند یکی رایی		ز بامداد دلم می‌جهد به سودایی
که از پگه دل من گشت آتش افزایی		چگونه آه نگویم که آتشی بفروخت
که آتشست دم او و ناله سقایی		فسون ناله بخوانم بر اژدهای غمش
که بر رخ دل من هست تازه صفرایی		عجب که دوش کجا بوده است این دل من
که زیر اوست یکی آتشی و دریایی		به سوی جسم چو خاکسترم میا گستاخ
به حیله‌ها و به تزویرها و هیهایی		به خوی آتش او من همی‌روم ای یار
که عشق را دم تندست و دل چو سرنایی		ز دردمیدن عشقش دلم شکست آورد
چه آتشین طلبی و چه آهنین پایی		به جست و جوی وصالش دل مراست به عشق
که تا ز تابش نورش رسد به هر جایی		حدیث آتش گویم ز شمس تبریزی

درآ درآ که به جان آمدم ز تنهایی		بیا بیا که شدم در غم تو سودایی
ببین ببین که چه بی‌طاقتم ز شیدایی		عجب عجب که برون آمدی به پرسش من
بنه بنه بنشین تا دمی برآسایی		بده بده که چه آورده‌ای به تحفه مرا
بگو بگو که چرا دیر دیر می‌آیی		مرو مرو چه سبب زود زود می‌بروی
زمان زمان شده‌ام بی‌رخ تو سودایی		نفس نفس زده‌ام ناله‌ها ز فرقت تو
مکن مکن که کشد کار ما به رسوایی		مجو مجو پس از این زینهار راه جفا
بیا بیا که چه خوش می‌خمی به رعنایی		برو برو که چه کژ می‌روی به شیوه گری

که ندهم آبت زیرا که کوزه بشکستی		ترش ترش بنشستی بهانه دربستی
مگیر سخت مرا ز آنچ رفت در مستی		هزار کوزه زرین به جای آن بدهم
چه حاجت آید جان و جهان چو تو هستی		تو را که آب حیاتی چه کم شود کوزه
ولی چو دوش مکن کز میان برون جستی		بیا که روز عزیزست مجلسی برساز
به خنده گفت بیا کز زحیر وارستی		پریر رفتم سرمست تو به خانه عشق
هزار مرهم دادی اگر تنی خستی		هزار جان بفزودی اگر دلی بردی
چرا نبوسم دستت که صاحب دستی		چرا نگیرم پایت که تاج سرهایی
چنین بتی بپرست ای صنم چو بپرستی		دلا میی بستان کز خمارها برهی
به شکر آنک به اقبال و بخت پیوستی		برو دلا به سعادت به سوی عالم دل
به آب زر بنویسند هر چه گفتستی		خموش باش اگر چه که جمله سیمبران
مجیر خلق به بالای روح از این پستی		ضیای حق و امام الهدی حسام الدین

که هین بترس ز هر کس که دل بدو دادی		بداد پندم استاد عشق از استادی
ز بعد نوش کند نیش اوت فصادی		هر آن کسی که تو از نوش او بنوشیدی
ز گوش پنبه برون کن مجوی آزادی		چو چشم مست کسی کرد حلقه در گوشت
که غم نجوید عشرت ز خرمن شادی		بر این بنه دل خود را چو دخل خنده رسید
چنانک داد به بشر و جنید بغدادی		مگر زمین مسلم دهد تو را سلطان
رسید داد خدا و بمرد بیدادی		چو طوق موهبت آمد شکست گردن غم
مهست نورفشان بر خراب و آبادی		به هر کجا که روی ماه بر تو می‌تابد
که پشتدار تو باشد میان هر وادی		غلام ماه شدی شب تو را به از روزست
که سعد اکبری و نیکبخت افتادی		خنک تو را و خنک جمله همرهان تو را
که شاه مثل ندارد به راست میعادی		به وعده‌های خوشش اعتماد کن ای جان
چنانک اشتر خود را نوا زند حادی		به گوش تو همه تفسیر این بگوید شاه

به زیر سنگ نهان کرد و در بن غاری		ببست خواب مرا جاودانه دلداری
چو مرده‌ای که درافتاد در نمکساری		به خواب هم نتوان دید خواب چشم مرا
کجا گذارد این فتنه صبر صباری		کجاست خواب و کجا چشم و کو قرار دلی
ببین چه صرصر باهیبتست این باری		اگر چه کوه بود عقل همچو که بپرد

خمار چشم خوشش بین و فهم کن باقی		کسی که باده خورد بامداد زین ساقی
چنانک کعبه بیاید به نزد آفاقی		به ناشتاب سعادت مرا رسید شتاب
شراب لعل خدایی خاص رواقی		بیا حیات همه ساقیان بپیما زود
رسید معدن تریاق و کرد تریاقی		هزار جام پر از زهر داده بود فراق
بیا که خلعت نو یافت از تو مشتاقی		بیا که دولت نو یافت از تو بخت جوان
نبات و قند نتاند نمود سماقی		چگونه خنده بپوشم انار خندانم
که هیچ جفت نداری به مکرمت طاقی		تویی که جفت کنی هر یتیم را به مراد
ز توست مستی بالغ که زفت سغراقی		جهان لهو و لعب کودکانه باده دهد
بکند دیده ماران زمرد راقی		به گرد خانه دل مرا غم همی‌گردد
که زنگ قیصر روم و عدو احداقی		برآ در آینه شو یا ز پیش چشمم دور
صور نماید و بخشد مزید براقی		نماید آینه‌ام عکس روی و قانع نیست
خراب و مست دریدیم دلق زراقی		از این گذر کن کامروز تا به شب عیش است
هر آنک دم زند از عقل و خوب اخلاقی		بریز بر سر و ریشش سبوی می امروز
به برق عارض رومی و چشم قفچاقی		چراغ قصر جهان قیصر منست امروز
فرست باده بی‌ابر را که رزاقی		به باد باده پراکنده گشت ابر سخن

شدست خاص شهنشاه روح در مستی		برست جان و دلم از خودی و از هستی
زهی بلند که جان گشت در چنین پستی		زهی وجود که جان یافت در عدم ناگاه
چو در درستی آن مه مرا تو بشکستی		درست گشت مرا آنچ می‌ندانستم
بجستم از خود و گفتم زهی سبک دستی		چو گشت عشق تو فصاد و اکحلم بگشاد
که مژده ده که ز رنج وجود وارستی		طبیب فقر بخست و گرفت گوش مرا
نه بحر را تو زبونی نه بسته شستی		ز انتظار رهیدی که کی صبا بوزد
ز نقدهاش چو آن کیسه بر کمر بستی		ز شمس تبریز این جنس‌ها بخر بفروش

به چشم آتش افکند در همه نادی		پدید گشت یکی آهوی در این وادی
بجهد و جد نه چون تو که سست افتادی		همه سوار و پیاده طلب درافتادند
که هیچ بوی نبردی کسی به استادی		چو یک دو حمله دویدند ناپدید شد او
نمود باز بدیشان فزودشان شادی		لگام‌ها بکشیدند تا که واگردند
که باد در پی او گم کند همی‌بادی		چو باز حمله بکردند باز تک برداشت
ز هم شدند جدا و بکرد وحادی		بر این صفت چو ز حد رفت هر کسی ز هوس
یکی پی بز کوهی و راه بغدادی		یکی به تک دم خرگوش برگرفت غلط
یکی به طمع در آهو یکی به آزادی		گروه گمشده با همدگر دو قسم شدند
چو گم شدندی بنمودی آهو آبادی		جماعتی که بدیشانست میل آن آهو
به چشم مست بیاموختشان هم اورادی		از این جماعت قومی که خاصتر بودند
ز طبع او نشدندی به هیچ رو عادی		چو خو و طبع ورا خوبتر بدانستند
که اندک اندک گستاخ کردشان هادی		جمال خویش چو بنمودشان ز رحمت خود
به شکل‌های عجایب مثال شیادی		به هر دو روز یکی شکل دیگر آوردی
چه تاب دارد خود جان آدمیزادی		ازانک زهره بدرد دل ضعیفان را
یکی صفت ز صفت‌های مبدی بادی		که آسمان و زمین بردرد اگر بیند
که او مراست خدیو و مجیر بیدادی		که باشد آنک بگفتم خیال شمس الدین
وگر شود به نصیحت هزار عبادی		ز عشق او نتوانم که توبه آرم من
کز او بیابد بنیاد دید بنیادی		که اوست اصل بصیرت پناه عالم کشف
ایا کمال تو از رشک او بیفزادی		ایا جمال تو را او جمال داد و نمک
از آن گهی که تو اندر ضمیر و دل یادی		حرام باشد یاد کسی به هر دو جهان
ولیک چون وی شاهی بگو که کی زادی		اگر چه طینت تبریز بس شهان زادی
ففی الحقیقه منه الدلیل و الحادی		کفیل قافیه عمر سایه‌اش بادا

دلست کعبه معنی تو گل چه پنداری		طواف کعبه دل کن اگر دلی داری
که تا به واسطه آن دلی به دست آری		طواف کعبه صورت حقت بدان فرمود
قبول حق نشود گر دلی بیازاری		هزار بار پیاده طواف کعبه کنی
که دل ضیا دهدت در لحد شب تاری		بده تو ملکت و مال و دلی به دست آور
حقت بگوید دل آر اگر به ما آری		هزار بدره زرگر بری به حضرت حق
دلست مطلب ما گر مرا طلبکاری		که سیم و زر بر ما لاشیست بی‌مقدار
دل خراب که آن را کهی بنشماری		ز عرش و کرسی و لوح قلم فزون باشد
که بس عزیر عزیزست دل در آن خواری		مدار خوار دلی را اگر چه خوار بود
زهی سعادت جانی که کرد معماری		دل خراب چو منظرگه اله بود
ز حج و عمره به آید به حضرت باری		عمارت دل بیچاره دو صدپاره
که در خرابه بود دفن گنج بسیاری		کنوز گنج الهی دل خراب بود
که برگشاید در تو طریق اسراری		کمر به خدمت دل‌ها ببند چاکروار
شوی تو طالب دل‌ها و کبر بگذاری		گرت سعادت و اقبال گشت مطلوبت
شود ینابع حکمت ز قلب تو جاری		چو همعنان تو گردد عنایت دل‌ها
دمت بود چو مسیحا دوای بیماری		روان شود ز لسانت چو سیل آب حیات
شنو تو نکته لولاک از لب قاری		برای یک دل موجود گشت هر دو جهان
ز مهر و ماه و ز ارض و سمای زنگاری		وگر نه کون و مکان را وجود کی بودی
اگر به هر سر مویی دو صد زبان داری		خموش وصف دل اندر بیان نمی‌گنجد

نهاده جام چو خورشید بر کف دستی		ز صبحگاه فتادم به دست سرمستی
به پیش قامت زیباش آسمان پستی		ز نوبهار رخش این جهان گلستانی
بجستمی من از او گر بهانه‌ای هستی		فروگرفت مرا مست وار و می‌گفتم
تن تو حیله شدی سر به سر ز ما رستی		بگفت حیله مکن هین گمان مبر که اگر
اگر ز جرعه آن می دمی بخوردستی		بریخت بر من از آن می که چرخ پست شدی
ایا فکنده در این بحر نور شستستی		بتاب مفخر ایام شمس تبریزی

بدان نشان که مرا بی‌نشان همی‌داری		فرست بادهٔ جان را به رسم دلداری
ز ابر دل قطرات حیات می‌باری		بدان نشان که به هر شب چو ماه می‌تابی
ز گل گلی بفزاید ز خار هم خاری		چه قطره‌هاست که از حرف عشق می‌بارد
ضمیر عشق دل اندر سحر به سحر آری		میان خار و گل این سینه‌ها چو بلبل مست
چو چنگ بی‌خبرم از نوا و از زاری		هزار ناله کنم لیک بیخود از می عشق
تهی و پر شده‌ام دم به دم قدح واری		از آن دمی که صراحی عشق تو دیدم
چو شمع را تو در این جمع در نمی‌آری		میان جمع مرا چون قدح چه گردانی
که خاک تبریز از وی بیافت بیداری		مرا بپرس که این شمع کیست شمس الدین

چنان نمود مرا دوش در شب تاری		میان تیرگی خواب و نور بیداری
که جمله محض خرد بود و نور هشیاری		که خوب طلعتی از ساکنان حضرت قدس
چو عقل و جان گهردار، وز غرض عاری		تنش چو روی مقدس بری ز کسوت جسم
که در جحیم طبیعت چنین گرفتاری		مرا ستایش بسیار کرد و گفت:« ای آن
تو سر به گلخن گیتی چرا فرود آری		شکفته گلبن جوزا برای عشرت تست
ز دست طبع، گرفتار چار دیواری		سریر هفت فلک تخت تست اگرچه کنون
که آفریده تو زین‌سان نه بهر این کاری		کمال جان چو بهایم ز خواب و خور مطلب
به داس دهر همان بدروی که می‌کاری		بدی مکن که درین کشت زار زود زوال
چو دفع رنج کنی جمله راحت انگاری؟!		پی مراد چه پویی به عالمی که درو
اگر به ملک همه عالمش بینباری		حقیقت این شکم از آزپر نخواهد شد
ولی چه سود ازان، چون بجاش بگذاری؟!		گرفتمست که رسیدی بدانچ می‌طلبی
تو مست، خفته و آگه نه‌ای ز بیداری		شب جوانیت ای دوست چون سپیده دمید

طمع به وصل تو دارم، تو نیز می‌دانی		به دست هجر تو زارم تو نیز می‌دانی
نماند صبر و قرارم، تو نیز می‌دانی		چو در دل آمد عشق تو و قرار گرفت
بدرد خستهٔ خارم، تو نیز می‌دانی		نهفته شد گل، و بلبل پرید از چمنم
به کوهسار چو سارم، تو نیز می‌دانی		به ناله باز سپیدم، بسان فاخته شد
کنون چو شعلهٔ نارم، تو نیز می‌دانی		انار بودم خندان، بران عقیق لبت
که برد بر سردارم، تو نیز می‌دانی		انار عشق تو بودست شمس تبریزی

نیمشب بر بام مایی، تا کرمی طلبی		کالی تیشبی آپانسو، ای افندی چلبی
گه عمامه و نیزهٔ که غریبم عربی		گه سیه‌پوش و عصا، که منم کالویروس
هر زبان خواهی بگو، خسروا شیرین لبی		هرچه هستی ای امیر، سخت مستی شیرگیر
نور حقی یا حقی، یا فرشته یا نبی		ارتمی آغاپسو، کایکاپر ترا
کای دل مسکین چرا در چنین تاب و تبی		چون غم دل می‌خورم، رحم بر دل می‌برم
من دلم تو قالبی، رو همی‌کن قالبی		دل همی‌گوید که:« تو از کجا من از کجا
پوستها با مغزها کی کند هم مذهبی؟»		پوستها را رنگها، مغزها را ذوقها
شب شما را روز شد، نیست شبها را شبی		کالی میرا لییری، پوستن کالاستن
سردهی کن لحظهٔ، زانک شیرین مشربی		اشکلفیس چلپی، انپا پیسوایلادو
آنچ ازو لرزد دل مشرقی و مغربی		من خمش کردم، مرا بی‌زبان تعلیم ده

چرخ را پر کردزینت و زیبایی		جان جان مایی، خوشتر از حلوایی
سرده مستانی، و افت سرهایی		دایهٔ هستیها، چشمهٔ مستیها
از طوافت کیوان یافته بالایی		باغ و گنج خاکی، مشعلهٔ افلاکی
ای قمر سیمایم، تو کرا می‌پایی؟		وعده کردی کایم، وعده را می‌پایم
وقت گفتن مانا، که شکر می‌خایی		وقت بخشش جانا، کانی و دریایی
در پی تو دلها، خیره و هر جایی		بی‌توم پروانی، جای تو پیدا نی
چشم را بگشاید، هرچه تو فرمایی		هوش را برباید، عمر را افزاید
جان نگنجد، تا تو ندهیش گنجایی		اندران مجلسها، که تو باشی شاها
آن بود که مانم، تا تو ندهیش گنجایی		تلختر جام ای جان، صعبتر دام ای جان
آن بود که مانم، بی‌تو در تنهایی		تلختر جام ای جان، صعبتر دام ای جان
آن بود که گویی:« چونی ای سودایی؟»		خوشترین مقصودی، با نوا ترسودی
بهر شیره و شیرت، بین تو خون پالایی		پختگان را خمری، بهر خامان شیری
دست تو خون‌ریزی، دست را نالایی		عشق تو خوش خیزی، در جگر آمیزی
نیست چاره پیدا، تا تو ناپیدایی		گر شود هر دستی دستگیر مستی
تو بیا، ای آنک گوهر دریایی		روحها دریادان، جسمها کفها دان
مبدع الاشیاء مسکرالاجزاء		سیدی مولایی، مسکنی مشوایی
یا کریم الراح، ساعة السقاء		فالق‌الصباح، خالق‌الرواح
تا تو گویی که تو دادهٔ گویایی		من نهادم دستم، بر دهان مستم

چه کنی خصومت چو از آن مایی		تو چنین نبودی تو چنین چرایی
تو دو صد چنین را صنما سزایی		دل و جان غلامت چو رسد سلامت
تو ملک نژادی تو ملک لقایی		تو قمرعذاری تو دل بهاری
ز برای آن را که در این سرایی		فلک از تو حارس زحل از تو فارس
تو چو گم شدستی تو چه ره نمایی		دل خسته گشته چو قدح شکسته
که غم کهن را تو بهین دوایی		بده آن قدح را بگشا فرح را
همه سهل باشد تو عجب کجایی		دل و جان کی باشد دو جهان چه باشد
ز عطای سلطان قدح عطایی		بگذار دستان برسان به مستان
چو مرا بدیدی بکن آشنایی		همگی امیدی شکری سپیدی
طبق زکاتی کرم خدایی		شکری نباتی همگی حیاتی
تو سماع جان را تر لایلایی		طرب جهانی عجب قرانی
تو نه یک بلایی تو دو صد بلایی		بزنی ز بالاتر لایلالا
نه جواب گویی نه دهی رهایی		دل من ببردی به کجا سپردی
بر توست عالم همه روستایی		بفزا دغا را بفریب ما را
که خرف نگردد ز چنین دغایی		سر ما شکستی سر خود ببستی
چه طمع ببستی ز چه می‌ربایی		به پلاس عوران به عصای کوران
عجب از تو خیره به عجب نمایی		به طمع چنانی به عطا جهانی
تو ز خویشتن گو که چه کیمیایی		خمش ای صفورا بگذار او را
تو به خود نگردی تو چو آسیایی		نه به اختیاری همه اضطراری
جز جو چه جویی چو ز جو برآیی		تو یکی سبویی چو اسیر جویی
تو ز خود چه گویی چو ز که صدایی		تو به خود چه سازی که اسیر گازی
که نوای جانی همگی نوایی		خمش ای ترانه بجه از کرانه

تو یکی نباشی تو هزارتویی		تو خدای خویی تو صفات هویی
ز غم و جنایت همه را بشویی		به یکی عنایت به یکی کفایت
چه غمست کآخر همه را بجویی		همه یاوه گشته همه قبله هشته
همه حمدگویان که خجسته رویی		همه چاره جویان ز تو پای کوبان
تو مرا نگویی ز کدام کویی		تو مرا نگویی ز کدام باغی
همه وای وایی همه‌های و هویی		همه شاه دوزی همه ماه سوزی
تو اگر عدویی چه عجب عدویی		تو اگر حبیبی چه عجب حبیبی
ز نبات بشنو که نبات خویی		ز حیات بشنو که حیات بخشی
دو سبو شکستی نه دو صد سبویی		تو اگر ز مستی دل ما بخستی
نظر دو چشمی شکر گلویی		تو سماع گوشی تو نشاط هوشی
نه چو موت کردم که دگر نه مویی		نه دلت گشادم که دگر نگویی
ترشی رها کن اگر آن کدویی		کدوییست سرکه کدوییست باده
که به تن چو چوبی که به دل چو مویی		تو خموش آخر که رباب گشتی
که جهان نماند تو اگر نگویی		تو چرا بکوشی جهت خموشی

خردم تو بردی، چه ز من بگیری؟!		نه ز عاقلانم که ز من بگیری
من اگر حقیرم، نکنم حقیری		نخرم فلک را، بدو حسبه والله
بده ای برادر قدح فقیری		چو گشاده دستم، چو ز باده مستم
که اگر بمیرم، نکنم امیری		نه حیات خواهم، نه زکات خواهم
هله دور از من، مکن این دلیری		چو تو عقل داری، بگریز از من
کنمت غلامی، اگرم پذیری		وگر آشنایی، تو دو چشم مایی
طرب اندر آیی نکنی زحیری؟!		چه شود محمد! که شبی نخسبی؟!
که لطیف خویی، و شه شهیری		تو بیار ساقی! ز شراب باقی
که لطیف کیشی، نه چو زخم تیری		ز جفای مستان، نروی ز دستان

نیکو نگر که منم آن را که می‌نگری		عشق تو خواند مرا کز من چه می‌گذری
که جان ز من ببری والله که جان نبری		من نزل و منزل تو من برده‌ام دل تو
زین دام بی‌خبری چون دانه می‌شمری		این شمع و خانه منم این دام و دانه منم
دوری ز شیوه ما زیرا که شیوه گری		دوری ز میوه ما چون برگ می‌طلبی
زین حشر بی‌خبرند این مردم حشری		اندر قیامت ما هر لحظه حشر نوست
ارواح امتنانی طائر خضری		ارواح بر فلک‌اند پران به قول نبی
انظر الی ملک فی صورت البشری		ز آن طالب فلکند کز جوهر ملکند
فالجسم جامده و الروح فی السفری		این روح گرد بدن چون چرخ گرد زمین
و اطلع علی افق کالشمس و القمری		زین برج‌ها بگذر چون همپر ملکی

در قهر اگر بروی که را ز بن بکنی		در لطف اگر بروی شاه همه چمنی
املی الهوی اسقا یوم النوی بدنی		دانی که بر گل تو بلبل چه ناله کند
تو عقل عقل منی تو جان جان منی		عقل از تو تازه بود جان از تو زنده بود
کز من به هر گنهی دل را تو برنکنی		من مست نعمت تو دانم ز رحمت تو
بوی تو رهبر ما گر راه ما نزنی		تاج تو بر سر ما نور تو در بر ما
اهوی الهوا امنو فی ظل ذو المننی		حارس تویی رمه را ایمن کنی همه را
لو لا مخاطبتی ایاک لم ترنی		آن دم که دم بزنم با تو ز خود بروم
وی سر تو در رسنی وی دل تو در وطنی		ای جان اسیر تنی وی تن حجاب منی
آخر رفیق بدی در راه ممتحنی		ای دل چو در وطنی یاد آر صحبت ما

به جان آتشینم به رخ زعفرانی		دلا گر مرا تو ببینی ندانی
ز جان هم بریدم که جان را تو جانی		دل از دل بکندم که تا دل تو باشی
کنون رفت کارم گذشت از نشانی		ز خون بر رخ من بدیدی نشان‌ها
تو آب حیاتی که در تن روانی		تو شاه عظیمی که در دل مقیمی
نگفتند هرگز تو را لن ترانی		تو آن نازنینی که در غیب بینی
تو روپوش می‌کن که پنهان نمانی		چه می نوش کردی چه روپوش کردی
برانی برانی بخوانی بخوانی		چه جنت چه دوزخ توی شاه برزخ
ز مشرق به مغرب به یک دم رسانی		تو آن پهلوانی که چون اسب رانی
هم الیاس و خضری و هم جان جانی		تو آن صدر و بدری که در بر و بحری
چو پیش تو میرد زهی زندگانی		کسی بی‌تو زنده زهی تلخ مردن
دو صد چشم دیگر تو داری نهانی		ایا همنشینا جز این چشم بینا
مکن سجده آن را که تو جان آنی		اگر مرد دینی بسی نقش بینی
گره از گمانست و تو صد عیانی		گره را تو بگشا ایا شمس تبریز

درآ در خرابی چو تو آفتابی		پذیرفت این دل ز عشقت خرابی
ز دریا نترسد چنین مرغ آبی		چه گویی دلم را که از من نترسی
که عمریست ای جان که اندر حجابی		منم دل سپرده برانداز پرده
به بیداریست این عجب یا به خوابی		چو پرده برانداخت گفتم دلا هی
بگفتا که شاید ولی برنتابی		بگفتم زمانی چنین باش پیدا
مرا گفت بشنو گر اهل خطابی		دلم صد هزاران سخن راند ز آن خوش
وگر آتشی نیست چون دل کبابی		که گر او نه آبست باغ از چه خندد
در اسرار عشقش چو ابر سحابی		از این جنس باران و برقش جهان شد
مثال صراحی پر از خون نابی		بگفتم خمش کن چو تو مست عشقی
چو در عین آبی چه مست سرابی		دلا چند باشی تو سرمست گفتن
تو خود را برون کن که خود را عذابی		بر این و بر آن تو منه این بهانه
تو بردار کهگل که خم شرابی		من و ماست کهگل سر خم گرفته
تو آن سیل خونی که دریا بیابی		دلا خون نخسپد و دانم که تو دل
که مفتاح عرشی و فتاح بابی		بهانه‌ست این‌ها بیا شمس تبریز

چرا بهر دشمن ز چاکر بریدی؟!		نگارا، چرا قول دشمن شنیدی؟!
که گویی که هرگز مرا خود ندیدی		چه سوگند خوردی؟! چه دل سخت کردی
چنین دان، کاسیری ز کافر خریدی		مها، بار دیگر نظر کن به چاکر
چو می در تن بنده هرسو دویدی		تو آب حیاتی، چو رویت بدیدم
ربودی دلم را، هوا بر پریدی		تو باز سپیدی، که بر من نشستی
که در خانه رفتی و رو درکشیدی		دلم رو به دیوار کردست ازان دم
که جان ناپدیدست، و تو ناپدیدی		اگر جان بخواندم ترا راست گفتم
که صد جا به فریاد جانم رسیدی		به فریاد من رس، که این وقت رحمست

مکانت کی یابد که تو بی‌مکانی		نشانت کی جوید که تو بی‌نشانی
که کفست صورت به بحر معانی		چه صورت کنیمت که صورت نبندی
که عالم از آن جاست یک ارمغانی		از آن سوی پرده چه شهری شگرفست
رسد تا نماند حقیقت نهانی		به نو نو هلالی به نو نو خیالی
که هر چیز را که بجویی تو آنی		گدارو مباش و مزن هر دری را
مگو که نتانم بلی می‌توانی		دلا خیمه خود بر این آسمان زن
از آن سو رسیدی همان سوی روانی		مددهای جانت همه ز آسمانست
نداند که تو حاضر هر گمانی		گمان‌های ناخوش برد بر تو دل‌ها
که تو نانبشته غرض را بخوانی		به چه عذر آید چه روپوش دارد
بریزی تو بر ما قدح‌های جانی		خنک آن زمانی که ساقی تو باشی
ز سر گیرد این تن مزاج جوانی		ز سر گیرد این دل عروج منازل
به رقص اندرآید که ربی سقانی		خنک آن زمانی که هر پاره ما
که گیرد سر مست از می گرانی		گرانی نماند در آن جا و غیری
چنان که تو ناطق در آن خیره مانی		به گفت اندرآیند اجزای خامش
که تا بی‌لسانی بیابد لسانی		چه‌ها می‌کند مادر نفس کلی
کیت می‌فرستد به رسم نهانی		ایا نفس کلی به هر دم کیاست
به هر دم کسی می‌کند مستعانی		مگو عقل کلی که آن عقل کل را
گر آبی نیاید ز بحر عیانی		که آن عقل کلی شود عقل کلی

به جان بقا رو ز جان هوایی		اگر چه لطیفی و زیبالقایی
وفا زو چه جویی ببین بی‌وفایی		هوا گاه سردست و گه گرم و سوزان
قفس حاضر آمد تو جانا کجایی		بدن را قفس دان و جان مرغ پران
گذشتی بدان شه که او را سزایی		در آفاق گردون زمانی پریدی
که هم فوق بامی و هم در سرایی		جهان چون تو مرغی ندید و نبیند
گهی درروی در پلاس گدایی		گهی پا زنی بر سر تاجداران
گهی همچو برقی زمانی نپایی		گهی آفتابی بتابی جهان را
تو صحرای سبزی و جان‌ها چرایی		تو کان نباتی و دل‌ها چو طوطی
که در باغ دولت گل و سرو مایی		از این‌ها گذشتم مبر سایه از ما
کلیدی فرستی و در را گشایی		اگر بر دل ما دو صد قفل باشد
درآ در دو دیده که خوش توتیایی		درآ در دل ما که روشن چراغی
تو خورشید رزمی و صاحب لوایی		اگر لشکر غم سیاهی درآرد
جهاز از کی داری که لعلین قبایی		شدم در گلستان و با گل بگفتم
چو مجنون عشقی و صاحب صفایی		مرا گفت بو کن به بو خود شناسی
که یابد نسیمش ز باد صبایی		چو مجنون بیامد به وادی لیلی
ببین بر تبارش لباس عزایی		بگفتند لیلی شما را بقا باد
بغلطید در خون ز بی‌دست و پایی		پس آن تلخکامه بدرید جامه
بسی کرد نوحه بسی دست خایی		همی‌کوفت سر را به هر سنگ و هر در
همی‌کوفت بر دل که صید بلایی		همی‌کوفت بر سر که تاجت کجا شد
تپش‌های ماهی ز بی‌استقایی		درازست قصه تو خود این بدانی
که گورش نشان ده که بادش فضایی		چو با خویش آمد بپرسید مجنون
بس افتد از این‌ها ز س القضایی		بگفتند شب بود و تاریک و گم شد
مرا بوی لیلی کند ره نمایی		ندا کرد مجنون قلاوز دارم
ز صدساله راهم رساند دوایی		چو یعقوب وقتم یقین بوی یوسف
کشیم از یمن خوش نسیم خدایی		مشام محمد به ما داد صله
به بینی و می‌جست از آن مشک سایی		ز هر گور کف کف همی‌برد خاکی
کشد از دهان‌ها دم اولیایی		مثال مریدی که او شیخ جوید
به جد چون بجویی یقین محرم آیی		بجو بوی حق از دهان قلندر
که در خاک افتاد جرعه ولایی		ز جرعه‌ست آن بو نه از خاک تیره
که شد خیره چشمم ز شمس ضیایی		به مجنون تو بازآ و این را رها کن
ولی مه دهد بر شعاعش گوایی		ضعیفست در قرص خورشید چشمم
ولی این نشانست از کبریایی		کجا عشق ذوالنون کجا عشق مجنون
که با شیر مادر بدش آشنایی		چو موسی که نگرفت پستان دایه
که در بوشناسی بدش اوستایی		ز صد گور بو کرد مجنون و بگذشت
رهاند تو را از فریب و دغایی		چراغیست تمییز در سینه روشن
بزد نعره و اوفتاد آن فنایی		بیاورد بویش سوی گور لیلی
به یک نفخه حشری به یک نفخه لایی		همان بو شکفتش همان بو بکشتش
زمین شد زمینی سما شد سمایی		به لیلی رسید او به مولی رسد جان
خدا کی گذارد شما را شمایی		شما را هوای خدای است لیکن
بود جذب صرصر که کرد اقتضایی		گروهی ز پشه که جویند صرصر
رهاند ز خویشش به حسن الجزایی		که صرصر به پشه دل شیر بخشد
ولی برنتابد دل لالکایی		بیان کردمی رونق لاله زارش
صلا در چمن رو که اصل صلایی		چمن خود بگوید تو را بی‌زبانی

که از جور دوری و با لطف جفتی		هم ایثار کردی هم ایثار گفتی
حیات جهانی به هر جا که افتی		چراغ خدایی به جایی که آیی
چه‌ها بخش کردی چه درها که سفتی		تو قانون شادی به عالم نهادی
شرابیست نادر که آن را نهفتی		ولیکن ز مستان به مکر و به دستان
به جان ار فروشی یکی عشوه مفتی		به بازار راعی چه نادرمتاعی
فلک را دریدی چمن را شکفتی		به زیر و به بالا تو بودی معلا
چو پاکان گردون نخوردی نخفتی		به صورت ز خاکی و زین خاک پاکی
چو با دل جنوبی غبارات رفتی		تو کن شرح این را که در هر بیانی

بهانه نگیری و از ما نرنجی		الا میر خوبان هلا تا نرنجی
که سر را نخارم نگارا نرنجی		تویی یار غارم امید تو دارم
ز هر جا برنجی از این جا نرنجی		تو جانان مایی تو خاصان مایی
که امشب بخندی و فردا نرنجی		تویی شب فروزم تویی بخت و روزم
که از ما و زین‌ها و زان‌ها نرنجی		یکی مشت خاکیم ای جان چه باشد
ز نادان نگیری ز دانا نرنجی		چو دانا و نادان شدند از تو شادان

بنالی چو رنجور و سر را ببندی		به حیلت تو خواهی که در را ببندی
که بر چرخ آیی قمر را ببندی		چو رنجور والله که آن زور داری
به صبح جمالت سحر را ببندی		گر آن روی چون مه به گردون نمایی
که از بهر رفتن کمر را ببندی		غلام صبوحم ولی خصم صبحم
به یک نکته صد گاو و خر را ببندی		اگر گاو آرند پیشت سفیهان
چو روبه کنی شیر نر را ببندی		به یک غمزه آهوان دو چشمت
که سیلاب این چشم تر را ببندی		زمستان هجر آمد و ترسم آنست
بدین آب هر رهگذر را ببندی		وگر همچو خورشید ناگه بتابی
که از حال زارم نظر را ببندی		خموشم ولیکن روا نیست جانا

تو را کی گذارد که سر را بخاری		چو عشقش برآرد سر از بی‌قراری
چو از عشق خوردی یکی جام کاری		کجا کار ماند تو را در دو عالم
تهی نیست در من به جز بانگ و زاری		من از زخم عشقش چو چنگی شدستم
نه کت می‌نوازد نه اندر کناری		ز چنگی تو ای چنگ تا چند نالی
تو حیلت رها کن تو داری تو داری		تو خواهی که پوشی بدین ناله خود را
گر آن می نخوردی چرا در خماری		گر آن گل نچیدی چه بویست این بو
که مر باغ جان را دو صد نوبهاری		گلستان جان‌ها به روی تو خندد
زهی می‌زهی می‌زهی خوشگواری		خیالت چو جامست و عشق تو چون می
بجز آن که یا رب چه یاری چه یاری		تو ای شمس تبریز در شرح نایی

به جان لاله زارم به رخ زعفرانی		بتا گر مرا تو ببینی ندانی
سپارم به تو جان که جان را تو جانی		بدادم به تو دل مرا توبه از دل
کنون رفت کارم گذشت از نشانی		هزاران نشان بد ز آه و ز اشکم
تو آب حیاتی که در تن روانی		تو شاه عظیمی که در دل مقیمی
نگفتند هرگز تو را لن ترانی		تو هم غیب بینی تو هم نازنینی
تو روپوش می‌کن که پنهان نمانی		چو سرجوش کردی چه روپوش کردی
چو پیش تو میرم زهی زندگانی		زهی تلخ مرگی چو بی‌تو زید جان
کز این جان ظاهر شود جان نهانی		از این جان ظاهر به جان آمدم من
که می‌گفت اینی که می‌گفت آنی		میان دو جان مانده بودیم حیران
یکی جان ظلمت یکی جان عیانی		یکی جان جنت یکی جان دوزخ
بخوانی بخوانی برانی برانی		چه جنت چه دوزخ تویی شاه برزخ

یکی لعل دیدم شدم زر کانی		گل سرخ دیدم شدم زعفرانی
به هر برج می‌شد به چرخ معانی		دلم چون ستاره شبی در نظاره
سری کرد ماهی ز افلاک جانی		چو در برج عشاق پا درنهاد او
زمین درنگنجد از آن آسمانی		چو آن مه برآمد به چشمش درآمد
که هر پاره من دهد زو نشانی		دلم پاره پاره بشد عشق باره
مرا از سلامش ابد شد جوانی		چو از بامداد او سلامی بداد او
ز رحمت بیامد بر من نهانی		چو بر روی من دید آثار مجنون
چنین من از آنم که تو آن چنانی		بگفت ای فلانی چرا تو چنانی
چه ملکی که راند کسی کش بخوانی		چه سرها که داند چه درها فشاند
همه رمز آنست دریاب ار آنی		چه ماه و چه گردون چه برج و چه هامون
چو او را ببینی تو او را بدانی		اگر شرح خواهی ببین شمس تبریز

نما روی خود، گر عجب می‌نمایی		عجب‌العجایب توی در کیایی
بجز تو که داند ره دلگشایی		توی محرم دل توی همدم دل
اگر دل نداند ترا که کجایی		تو دانی که دل در کجاها فتادست
که مسجود قانی و جان همایی		برافکن برو سایهٔ از سعادت
که استاد جان همه انبیایی		جهان را بیارا به نور نبوت
عطا کن، عطا کن، که بحر عطایی		گهر سنگ بود وز تو گشت گوهر
چو رست از منی، وارهانش ز مایی		نه آب منی بد، که شخص سنی شد؟!
سیه دود را تو بدادی سمایی		کف آب را تو بدادی زمینی
همه حلم و علمی همه کیمیایی		چو تبدیل اشیا ترا بد میسر
که در شب چو بدری ز جانها برآیی		حرامست خواب شب، ایرا تو ماهی
که بحرست چشمم، در او غرقه آبی		میا خواب! اینجا، برو جای دیگر
جهان را بخوردی، مگر اژدهایی		شبا، در تهیج چو مار سیاهی
هرانچ بخوردی سحرگه بزایی		چو خلاق بیچون فسون بر تو خواند
پی من باشد دمی گر بپایی؟!		الا ماه گردون! که سیاح چرخی
تو هر دیده را شیوهٔ می‌نمایی		تو در چشم بعضی مقیمی و ساکن
افیضوا علینا، کووس البقء		اسکان قلبی! علیکم ثنایی
اگر جمله چشمی، اسیر عمایی		گر آن جان جان را ندیدی دلا تو
بجو در جنونش دلا اصطفایی		چو هفتاد و دو ملتی عقل دارد
صفا من هواکم نسیم الهوایی		اجیبوا، اجیبوا هواکم عجیب
روانم زبونش، ز بی‌دست و پایی		تن اندر جنونش، دلم ارغنونش
فرو کرده سرها برای گوایی		مگر اختران دیده‌اندت ز بالا
دل عقل کل با همه ارتقایی		غلط، کیست اختر؟! که بویی نبردست
بظعن و سیر ولا فی ثواء		فلا عیش یا سادتی ما عداکم

ز هستی نرستی در این محبسی		تو هر چند صدری شه مجلسی
درآ مفلسانه اگر مفلسی		بده وام جان گر وجوهیت هست
گه از بی‌کسی و گه از ناکسی		غریبان برستند و تو حبس غم
چو واگردد این کاروان واپسی		در این راه بیراه اگر سابقی
به چشمت نیایند زیرا خسی		لطیفان خوش چشم هستند لیک
برو سوی مردار چون کرکسی		نه بازی که صیاد شاهان شوی
نه درخورد باغ و زر و مغرسی		نه‌ای شاخ تر و پذیرای آب
بیفروز شمعی چرا مغاسی		برو سوی جمعی چو در وحشتی
گهی گنسی و گهی خنسی		چو استارگان اندر این برج خاک
چو در برد ماندی تو خود اطلسی		خمش کن مباف این دم از بهر برد

و فوضت امری دلی خالقی		رضیت بما قسم‌الله لی
کذالک یحسن فیما بقی		لقد احسن‌الله فیما مضی
بگردان چو مردان، می راوقی		ایا ساقی جان هر متقی
که بر جانها حاکم مطلقی		بخر جان و دلرا ز اندیشها
نه دوزخ بماند، نه در وی شقی		بهشت رخت گر تجلی کند
ور از تو گریزیم، تولا حقی		اگر تو گریزی ز ما، سابقی
چو ماهت نه غربیست، نی مشرقی		میان شب و روز فرقی نماند
کی دیدست ساقی بدین مشفقی؟!		به صد لابه مخمور را می دهی
که گردد کلوخ از تفش منطقی		شراب سخن بخش رقاص کن
دلا زیرکی می‌کنی؟ احمقی		چو حق گول جستست و قلب سلیم
چرا رفت در سکر و در موسقی؟!		ز فکرت دل و جان گر آرام داشت
تو عذرا چرایی اگر وامقی؟!		تو تنها چرایی اگر خوش خویی؟!
همان چرک می‌کش، بدان لایقی		جعل وش ز گل خویشتن در کشی
بجز خار خار، و غم عاشقی		همه خارکس دان، اگر پادشاست
چهددر فکرت نکتهٔ مغلقی؟!		خمش کن، ببین حق را فتح باب

جهان و نهان و هویدا تویی		تماشا مرو نک تماشا تویی
که مقصود از این جا و آن جا تویی		چه این جا روی و چه آن جا روی
که سرخیل امروز و فردا تویی		به فردا میفکن فراق و وصال
که واصل تویی هجر گیرا تویی		تو گویی گرفتار هجرم مگر
که آدم تو بودی و حوا تویی		ز آدم بزایید حوا و گفت
که هم دخل و هم نخل خرما تویی		ز نخلی بزایید خرما و گفت
که رامین تویی ویس رعنا تویی		تو مجنون و لیلی به بیرون مباش
که پازهر و درمان غم‌ها تویی		تو درمان غم‌ها ز بیرون مجو
تو صیقل کنی خود مه ما تویی		اگر مه سیه شد همو صیقلست
که مه را خطر نیست ترسا تویی		وگر مه سیه شد برو تو ملرز
که هم روح و هم راحت افزا تویی		ز هر زحمت افزا فزایش مجو
که با جمع و بی‌جمع و تنها تویی		چو جمعی تو از جمع‌ها فارغی
که هم صاف و هم قاف و عنقا تویی		یکی برگشا پر بافر خویش
که سرفتنه روز غوغا تویی		چو درد سرت نیست سر را مبند
غمی نیست ما را که ما را تویی		اگرعالمی منکر ما شود
به پستی بمنشین که بالا تویی		مرو زیر و ما را ز بالا مگیر
که با ما تویی شاه و بی‌ما تویی		من و ما رها کن ز خواری مترس
که آن یوسف خوب سیما تویی		بشو رو و سیمای خود درنگر
مترس و بگو هم زلیخا تویی		غلط یوسفی تو و یعقوب نیز
گمان می‌برم من که مانا تویی		گمان می‌بری و این یقین و گمان
به گوهر سفر کن که دریا تویی		از این ساحل آب و گل درگذر
که بستان و ریحان و صحرا تویی		از این چاه هستی چو یوسف برآ
به پایان نیاید سر و پا تویی		اگر تا قیامت بگویم ز تو

کانی ما زجتها عن دمی		الا هات حمرا کالعندم
اذا انحدرت کاسها عن فمی		و یبدو سناها علی وجنتی
و تعسا لصحواء من مغرم		فطوبی لسکراء من مغنم
که شادی فزاید می درغمی		می درغمی خور اگر در غمی
شراب محرم اگر محرمی		بیا نوش کن ای بت نوش لب
همین دم یکی شو اگر همدمی		مگو نام فردا اگر صوفیی
بهل مملکت را اگر ادهمی		برای چنین جام عالم بها
اگر ظاهر کند گوهر آدمی		درآشام یک جام دریا دلا
چرا خشک باشی چو در زمزمی		چرا بسته باشی چو در مجلسی
چپ و راست بنما که از کی کمی		چرا می‌نگیری نخستین قدح
که برتر از این گنبد اعظمی		ز جام فلک پاک و صافیتری
بجوش ای شرابی که خوش مرهمی		بنوش ای ندیمی که هم خرقه‌ای
چو عیسی مریم روان بر یمی		چو موسی عمران توی عمر جان
چو اقبال و باده عدوی غمی		چو یوسف همه فتنه مجلسی
که چون کوه در مرتبت محکمی		ز هر باد چون کاه از جا مرو
که کژدم ندارد به جز کژدمی		بحل برج کژدم سوی زهره رو
ز احسان و بخشایش و مردمی		به تو آمدم زانک نشکیفتم
پناه غریبی و خال و عمی		چنین خال زیبا که بر روی توست
و مولی الملوک الا فاحکمی		فانت الربیع و انت المدام
تو چون زلف جعدت چرا درهمی		خلایق ز تو واله و درهمند
که چون من خرابی و لایعلمی		مگر شمس تبریز عقلت ببرد

حق خدا را کامشب نخسپی		خواهیم یارا کامشب نخسپی
خوبیم و زیبا کامشب نخسپی		چون سرو و سوسن تا روز روشن
شاهی و مولا کامشب نخسپی		یار موافق تا صبح صادق
باشی به بالا کامشب نخسپی		ای ماه پاره همچون ستاره
خواهد ثریا کامشب نخسپی		از حسن رویت و از لطف مویت
نالید سرنا کامشب نخسپی		چون دید ما را مست تو یارا
کوری لالا کامشب نخسپی		چون روز لالا دارد علالا
بگریست صهبا کامشب نخسپی		در جمع مستان با زیردستان
بهر تو تنها کامشب نخسپی		قومی ز خویشان گشته پریشان

مثلی نداری در جان فزایی		حدی نداری در خوش لقایی
که م دوش گفتی هی تو کجایی		بر وعده تو بر نجده تو
رفتم به خانه تا تو بیایی		کردم کرانه ز اهل زمانه
آن قرص مه را کی می‌نمایی		نزلت چشیدم رویت ندیدم
جاه و جلالی کان عطایی		ماهی کمالی آب زلالی
بگرفت دستم دست خدایی		امروز مستم مجنون پرستم
افزون ده آن می چون مرتضایی		ای ساقی شه هین الله الله
و آن پیچش از تو یابد رهایی		یک گوشه جان ماندست پیچان
هین صلح شان ده تا چند پایی		جنگ است نیمم با نیم دیگر
و از زخم هر دو در ابتلایی		زاغی و بازی در یک قفس شد
جنگی نماند چون در گشایی		بگشا قفس را تا ره شودشان
در جنگ و محنت مست خدایی		نفسی و عقلی در سینه ما
ور نی بکن شان یک دم سقایی		گر جنگ خواهی درشان فروبند
این جان ما را چون جان مایی		در آب افکن چون مهد موسی
نی آن عوانان اندر دغایی		تا کش نیاید فرعون ملعون
از خوف رسته وز بی‌نوایی		در آب رقصان مهد لطیفش
کز راه آب او کرد ارتقایی		فرعون اکنون بشناسد او را
داد و دهش را دایم سزایی		تو میر آبی و آن آب قایم
در آب بودش امن بقایی		در خانه موسی در خوف جان بد
کب است ما را نقل سمایی		هر چیز زنده از آب باشد
آب از تو یابد لطف و روایی		تو آب آبی تو تاب تابی
در بخشش تو گیرد گدایی		قارون نعمت طماع گردد
ناموس کم کن با کبریایی		جز در گدایی کس این نیابد
ناموس آرد جان را جدایی		گیرنده خواهد جوینده خواهد
در اندرونم گشته‌ست نایی		خاموش کردم لیکن روانم

فارغ ز جمله اندیشهایی		تو جان مایی، ماه سمایی
فکرست اصل علت فزایی		جویی ز فکرت، داروی علت
نی مرد فکری مرد صفایی		فکرت برون کن، حیرت فزون کن
مجنون شو ای جان، عاقل چرایی؟!		فکرت درین ره شد ژاژ خایی
باهوش کرمی، مست اژدهایی		بد نام مجنون رست از کشاکش
زیرا که جوید صنعت نمایی		کرم بریشم، اندیشه دارد
از خود برآید زان خیره‌رایی		صنعت نماید، چیزی بزاید
شاهد همو بس، کم ده گوایی		صنعت رها کن، صانع بست استت
او قلبها را بخشد روایی		او نیستها را دادست هستی
نامد زیانش بی‌دست و پایی		داد او فلک را دوران دایم
هرچند با خود بر می‌نیایی		خامش! برآن باش که پر نگویی

دارد همیشه قصد جدایی		با چرخ گردان تیره هوایی
انا معود حمد الجفایی		هذا محمد قتلی تغمد
هذا ادیبی هذا دوایی		هذا حبیبی هذا طبیبی
هذا عمادی هذا لوایی		هذا مرادی هذا فؤادی
باهای و هویی گر یار مایی		پر کن سبویی بی‌گفت و گویی
مفکن عمو را در بی‌نوایی		هان ای صفورا بشکن سبو را
در شهره کویی تو گر سقایی		گر شد سبویی داریم جویی
بی پر نپرد مرغ هوایی		این عیش باقی نبود گزافی
تنهاروی کن رسم همایی		بنمای جان را قولنجیان را
ز ایشان چه خیزد گند گدایی		از بهر حس شان جسم نجس شان
پهلوی نعنع کن گندنایی		زین رز برون بر گنده بغل را
هر جزوت این جا بدهد گوایی		بسیار کوشی تا دل بپوشی
تو سخت رویی بس بی‌حیایی		ننوشته خواند ناگفته داند
ز آن روی سختت ناید کیایی		چون نیست رختت چون نیست بختت
می‌گرد در کو در خانه نایی		جنس سگانی وغ وغ کنانی
کز سگ نیاید زیبانوایی		در خانه بلبل داریم صلصل
برخیز سنقر تا چند پایی		نک بلبل حر نک بلبله پر
گاهی غدایی گاهی عشایی		عمری چو نوحی یاری چو روحی
وین طبل کم زن بس ای مرایی		نوشیست و می‌نوش وز گفت خاموش

ز اندیشه و غم می‌باش بری		خواهی ز جنون بویی ببری
جانت نکند زرین کمری		تا تنگ دلی از بهر قبا
تا همچو خسان زر می‌شمری		کی عشق تو را محرم شمرد
تا نور نه‌ای در زیر دری		فوق همه‌ای چون نور شوی
چون سوخته شد باشد شرری		هیزم بود آن چوبی که نسوخت
همچون شرر جان بشری		وانگه شررش وا اصل رود
در چشم رود گردد نظری		سرمه بود آن کز چشم جداست
در بحر فتد یابد گهری		یک قطره بود در ابر گران
گردش گل تر باد سحری		خار سیهی بد سوختنی
جان گشت و کند نان جانوری		یک لقمه نان چون کوفته شد
آن لقمه کند هم پیشه وری		خون گشت غذا در پیشه وری
از عین بلانوشی بچری		گر زانک بلا کوبد دل تو
دانی پس از آن که جمله سری		ور زانک اجل کوبد سر تو
در بیضه دری ز آن می‌نپری		در بیضه تن مرغ عجبی
هم پر بزنی هم جان ببری		گر بیضه تن سوراخ شود
از ذکر شود مردم سفری		سودای سفر از ذکر بود
پنداشت توست از بی‌هنری		تو در حضری وین وهم سفر
تو وهم نهی در دیو و پری		یا رب برهان زین وهم کژش
در ذکر مرو چون در حضری		چون در حضری بربند دهان

و اندر دل و جان ایمان منی		سلطان منی سلطان منی
یک جان چه بود صد جان منی		در من بدمی من زنده شوم
هم آب منی هم نان منی		نان بی‌تو مرا زهرست نه نان
قند و شکر ارزان منی		زهر از تو مرا پازهر شود
سرو و سمن خندان منی		باغ و چمن و فردوس منی
هم لعل منی هم کان منی		هم شاه منی هم ماه منی
زیرا به سخن برهان منی		خاموش شدم شرحش تو بگو

تا همچو خودم گرگین نکنی		آن به که مرا تمکین نکنی
تا مست مرا غمگین نکنی		بر روی منه تو دست مرا
هان کینه را، زنگین نکنی		تو رنگرزی، تو نیل‌پزی
تا خنگ مرا بی‌زین نکنی		ای خواجه، بهل، فتراک مرا
زانوی مرا بالین نکنی		از دور ترک زانو بزنی
هرچند که تو آمین نکنی		تو هرچه کنی داعی توم
تا تو دل خود پرکین نکنی		دل را بروم، ملک تو کنم
تا تو رخ خود پرچین نکنی		رخساره کنم وقف قدمت
تا از دل و جان تحسین نکنی		خاموش کنم، طبلک نزنم

قلمی‌ام به دست تو که تراشی و بشکنی		صنما خرگه توم که بسازی و برکنی
و گهی بر فراز کوه برآری و برزنی		منم آن شقه علم که گهم سرنگون کنی
سوی روزن از آن روم که تو بالای روزنی		منم آن ذره هوا که در این نور روزنم
دو جهان بی‌تو آفتاب کجا یافت روشنی		هله ذره مگو مرا چو جهان گیر خود مرا
همه خشک‌اند مغزها چو نبخشی تو روغنی		همگی پوستم هله تو مرا مغز نغز گیر
و گرم خاک و با توام چه لطیفست آن منی		اگرم شاه و بی‌توام چه دروغست ما و من
که ببینم در این هوا که تو ذره چه می‌کنی		به تو نالم تو گوییم که تو را دور کرده‌ام
تو بکش هم تو زنده کن مکن ای دوست کردنی		به یکی ذره آفتاب چرا مشورت کند
و گهی نی چپ و نه راست و نه ترس و نه ایمنی		تو چه می داده‌ای به دل که چپ و راست می‌فتد

قمرا می‌رسد تو را که به خورشید بنگری		صنما بر همه جهان تو چو خورشید سروری
شکم خاک کان شود چو تو بر خاک بگذری		همه عالم چو جان شود همگی گلستان شود
چو به سر این نوشته شد نبود کار سرسری		تن من همچو رشته شد به دلم مهر کشته شد
چو به شب پرده می‌کشد تو به شب پرده می‌دری		چو سحر پرده می‌درد تو پس پرده می‌روی
که نظر در تو خیره شد که تو خورشیدمنظری		صنما خاک پای خود تو مرا سرمه وام ده
سر شاهان این جهان همه پایست و تو سری		رخ خوبان این جهان همه ابرست و تو مهی
چه عجب گر تو روشنی که از او آب می‌خوری		چو درآمد خیال تو مه نو تیره شد بگفت

لایق آن وصال کو شادی		ای خجل از تو شکر و آزادی
چون تو چشمان عشق بگشادی		عشق را بین که صد دهان بگشاد
دیدی آخر که هم درافتادی		ای دلا گرد حوض می‌گشتی
ای دل ار آتشی و ار بادی		ز آب و آتش چو باد بگذشتی
خورد شاگرد را به استادی		دل و عشق‌اند هر دو شاگردش
پیش جاروب باد بنهادی		اولا هر چه خاک و خاکی بود
تا از آن باد عالمی زادی		تا همه باد گشت آبستن
همچو آتش ز تاب بیدادی		زاده باد خورد مادر را
تا بخوردش ز اصل و بنیادی		کرمکی در درخت پیدا شد
در دل صد جنید بغدادی		عشق آن کرم بود در تحقیق
عشق خونی به زخم جلادی		نی جنیدی گذاشت و نی بغداد
کرد خالق اساس ایجادی		چون خلیفه بکوفت طبل بقا
همه شادی و عشرت و رادی		یک وجودی بزرگ ظاهر شد
تا نمایم سخن بعبادی		شمس تبریز چهره‌ای بنما

سکه تازه زن که سلطانی		حکم نو کن که شاه دورانی
حاکمان قالب‌اند و تو جانی		حکم مطلق تو راست در عالم
چون مسلم شدت به آسانی		آن چه شاهان به خواب می‌جستند
تو همایی میان مرغانی		همه مرغان چو دانه چین تواند
ز آن که تو صاف صاف انسانی		بر سر آمد رواق دولت تو
گر دهی دل به روح حیوانی		برتر آید ز جان ملک و ملک
که تو احوال شان همی‌دانی		شرط‌ها را ز عاشقان برگیر
خواه تقدیر و خواه شیطانی		دام‌ها را ز راه شان بردار
که تو چون حق لطیف فرمانی		تا شوم سرخ رو در این دعوی
ز آن که سر صفات رحمانی		شمس تبریز رحمت صرفی

تو غریبی و یا از این کویی		مستی و عاشقانه می‌گویی
چون نباشد حرام جادویی		پیش آن چشم‌های جادوی تو
به چه رو کرد زهره بی‌رویی		پیش رویت چو قرص مه خجلست
سیل شان برد رو چه می‌جویی		عاشقان را چه سود دارد پند
ما از آن سو و تو از این سویی		تو چه دانی ز خوبی بت ما
دست از ما چرا نمی‌شویی		ما ز دستان او ز دست شدیم
پیش چوگان عشق چون گویی		رو به میدان عشق سجده کنان
بنده‌ای و کمینه هندویی		پیش آن چشم‌های ترکانه
گاه لاله و گاه لولویی		به ستیزه در این حرم ای صبر
که نه در خانه ترازویی		آفتابا نه حد تو پیداست
نی به وقت محاق چون مویی		هله ای ماه خویش را بشناس
رو نداری وقیحه بانویی		هله ای زهره زیر چادر رو
نور ذات حقی و یا اویی		تو بیا ای کمال صورت عشق
زانوم را نماند زانویی		اندر این ره نماند پای مرا
ای دل من هزارپهلویی		همچو کشتی روم به پهلو من
سوی بی‌چپ و راست می‌پویی		مست و بی‌خویش می‌روی چپ و راست
بو ز جان یابی ار بینبویی		نی چپست و نه راست در جانست
گر نباتی بدان که بدخویی		ز آن شکر روی اگر بگردانی
الله الله چه ماه ده تویی		ور تو دیوی و رو بدو آری
همه اوها غلام این اویی		دلم از جا رود چو گویم او
گاه شیری کند گه آهویی		هین ز خوهای او یکی بشنو
نکند سیب و نار آلویی		هین خمش که ار دیده کف نکند

وین سفر را قرار بایستی		بحر ما را کنار بایستی
شیر در مرغزار بایستی		شیر بیشه میان زنجیرست
راه در جویبار بایستی		ماهیان می‌طپند اندر ریگ
گلشن و سبزه زار بایستی		بلبل مست سخت مخمورست
دیده اعتبار بایستی		دیده‌ها از غبار خسته شدست
مشفقی دایه وار بایستی		همه گل خواره‌اند این طفلان
خضر را آبخوار بایستی		ره به آب حیات می‌نبرند
دل امسال پار بایستی		دل پشیمان شدست ز آنچ گذشت
سایه شهریار بایستی		اندر این شهر قحط خورشیدست
مشک نافه تتار بایستی		شهر سرگین پرست پر گشته‌ست
مشک را انتشار بایستی		مشک از پشک کس نمی‌داند
دولت بی‌عثار بایستی		دولت کودکانه می‌جویند
شب ما را نهار بایستی		مرگ تا در پیست روز شبست
زین هنرهات عار بایستی		چون بمیری بمیرد این هنرت
چنگ او تار تار بایستی		چنگ در ما زدست این کمپیر
طالب کردگار بایستی		طالب کار و بار بسیارند
نفسی بی‌شمار بایستی		دم معدود اندکی ماندست
بر خلایق نثار بایستی		نفس ایزدی ز سوی یمن
آن خورش را گوار بایستی		مرگ دیگی برای ما پخته‌ست
هر دمی یادگار بایستی		یاد مردن چو دافع مرگست
دیده‌ها سوگوار بایستی		هر دمی صد جنازه می‌گذرد
ملکتی پایدار بایستی		ملک‌ها ماند و مالکان مردند
عقل را اختیار بایستی		عقل بسته شد و هوا مختار
هوش را هوشیار بایستی		هوش‌ها چون مگس در آن دوغست
این مگس را حذار بایستی		زین چنین دوغ زشت گندیده
همت الفرار بایستی		معده پردوغ و گوش پر ز دروغ
از خرد گوشوار بایستی		گوش‌ها بسته است لب بربند
شرح معنی گذار بایستی		از کنایات شمس تبریزی

در تمنای چون تو خون خواری		آوخ آوخ چو من وفاداری
بر سر زار زار بیماری		آوخ آوخ طبیب خون ریزی
نکند هیچ یار با یاری		آن جفاها که کرده‌ای با من
بی خطا و گناه گفت آری		گفتمش قصد خون من داری
نکشد عشق او گنه کاری		عشق جز بی‌گناه می‌نکشد
تو چه باشی به پیش من خاری		هر زمان گلشنی همی‌سوزم
تو چه باشی به چنگ من تاری		بشکستم هزار چنگ طرب
تو چه باشی شکسته دیواری		شهرها از سپاه من ویران
جان نبرده‌ست هیچ عیاری		گفتمش از کمینه بازی تو
سرنگون سار بسته طراری		ای ز هر تار موی طره تو
ماتم و مات مات من باری		گر ببازم وگر نه زین شه رخ
شد پشیمان غریب بازاری		آن که نخرید و آن که او بخرید
کاش من بودمی خریداری		و آن که بخرید گوید آن همه را
ناامید و فتاده و خواری		و آن که نخرید دست می‌خاید
جان بداده گرفته مرداری		فرع بگرفته اصل افکنده
سر بداده به عشق دستاری		پا بریده به عشق نعلینی
از چنین باده مانده هشیاری		با چنین مشتری کند صرفه
خر مردار در علف زاری		خر علف زار تن گزید و بماند

بر خدا اعتمادها داری		ای دلزار محنت و بلا داری
مکن ای دل، اگر خدا داری		اینچنین حضرتی و تو نومید؟
بنگر آخر، جز او کرا داری؟		رخت اندیشه می‌کشی هرجا
یاد آور اگر وفاداری		لطفهایی که کرد چندین گاه
چشم جای دگر چرا داری؟!		چشم سر داد و چشم سر ایزد
زرگری کن، که کیمیا داری		عمر ضایع مکن، که عمر گذشت
سو ما آ، که داغ ما داری		هر سحر مر ترا ندا آید
چند خود را ازان جدا داری؟!		پیش ازین تن تو جان پاک بدی
من نگویم، تو خود روا داری؟!		جان پاکی، میان خاک سیاه
که ازین آب و گل قبا داری		خویشتن را تو از قبا بشناس
که جز این دست، دست و پا داری		می‌روی هر شب از قبا بیرون
که درین کوچه آشنا داری		بس بود، این قدر بدان گفتم

که رود روز ما به هشیاری		ساقیا ساقیا روا داری
عقل‌ها را ز پیش برداری		گر بریزی تو نقل‌ها در پیش
تا بری وقت ما به طراری		عوض باده نکته می‌گویی
بشنو از چنگ ناله و زاری		درد دل را اگر نمی‌بینی
حال دل را تو بین که دلداری		ناله نای و چنگ حال دلست
حرف را در میان چه می‌آری		دست بر حرف بی‌دلی چه نهی
گردن و گوش را چه می‌خاری		طوق گردن تویی و حلقه گوش
که ز گفتست این گرفتاری		گفته را دانه‌های دام مساز
گاه از او روشنیم و گه تاری		گه کلیدست گفت و گه قفلست
هدیه تو بود که گلزاری		گفت بادست گر در او بوییست
از رخ تو بود که انواری		گفت جامست گر بر او نوریست
مشک هم می‌درد ز بسیاری		مشک بربند کوزه‌ها پر شد

ما شدستیم گوی میدانی		تا شدستی امیر چوگانی
سر این دور را تو می‌دانی		ما در این دور مست و بی‌خبریم
نکته ابتر بود به ربانی		چون به دور و تسلسل انجامد
شرط هر حجتست و برهانی		لیک دور و تسلسل اندر عشق
نعره بلبل گلستانی		گوش موشان خانه کی شنود
شیوه شاهدان روحانی		چشم پیران کور کی بیند
بهر او سرمه سپاهانی		هر کی کورست عشق می‌سازد
چون دهد عشق آب حیوانی		هر کی پیرست هم جوان گردد
تو چنین مانده‌ای چه می‌مانی		جمله یاران ز عشق زنده شدند
خر به میدان نباشد ارزانی		خرسواری پیاده شو از خر
خسروی وز نژاد سلطانی		خرسواره چرا شدی شاها
تو معود به پشت اسپانی		لایق پشت خر نباشی تو
ای که اکنون تو روح انسانی		در جنود مجنده بودی
گر نترسیدمی ز ویرانی		گفتنی‌ها بگفتمی ای جان

وز دف و چنگ و نای پنهانی		مستم از باده‌های پنهانی
واجب آمد وفای پنهانی		مر چنین دلربای پنهان را
روح من‌های های پنهانی		می‌زند سال‌ها در این مستی
گفت در برج‌های پنهانی		گفتم ای دل کجایی آخر تو
آن مه خوش لقای پنهانی		بر چپم آفتاب و مه بر راست
دادمش من بهای پنهانی		مشتری درفروخت آن مه را
تابد از کبریای پنهانی		ظلمتم کی بقا کند که بر او
آیتی از بلای پنهانی		آتشم چون بمرد دودم چیست
تا برد تحفه‌های پنهانی		ز آن بلا جان‌های ما مرهاد
صوفیان الصلای پنهانی		شمس تبریز شوربایی بپخت

من غلامم چو کیقباد تویی		من مرید توام مراد تویی
کاین در بسته را گشاد تویی		دل مرید تو و تو را خواهد
گردم اندر هوا که باد تویی		خاک پای توام ولی امروز
چو مرا زهد و اجتهاد تویی		زهد من می جهاد من ساغر
شاکرم چون در این نهاد تویی		گر چه من بدنهاد و بدگهرم
خوش بود چون همه مراد تویی		ور نهادی که تو کنی برداشت
ظلم احسان شود چو داد تویی		زهر باده شود چو جام تویی
ذکر هر ذکر و یاد یاد تویی		بس کنم ذکر تو نگویم بیش

خوی کن پاره پاره تنهایی		چند اندر میان غوغایی
رو بپرسش که در چه سودایی		خلوتی را لطیف سوداییست
خوش بخسپی و خوش بیاسایی		خلوت آنست که در پناه کسی
زود منزل کنی فرود آیی		زیر سایه درخت بخت آور
زیر هر سایه رخت نگشایی		ور تو خواهی که بخت بگشاید
گر چه او گویدت که از مایی		سوی انبان ما و من نروی
روسیاه‌ست مرد هرجایی		رو به خود آر هر کجا باشی
که از او در چنین تماشایی		خود تو چیست بیخودی زان کس
گر فسادی سوی صلاح آیی		چون رسیدی به شه صلاح الدین

صبح عشاق را کلیدستی		گر چه تو نیم شب رسیدستی
در جهان دلم پدیدستی		ناپدیدی چو جان در این عالم
ز آن که تو بامداد عیدستی		همه شب جان تو را شود قربان
تا ز من ای پری رمیدستی		ز آدمی چون پری رمیدم من
چون مرا تو ابایزیدستی		در مزیدم چو دولت منصور
چون من سوخته پزیدستی		ای بسا نازکان و خامان را
در دو دیده خرد کشیدستی		شمس تبریز سرمه دیگر

ورنه دستار کژ چرا بستی؟!		ز اول بامداد سر مستی
باده بی‌صرفه، صرف خوردستی		به خدا دوش تا سحر همه شب
که ازان بازی و ازان دستی		در رخ و رنگ و چشم تو پیداست
ای ولی نعمت همه هستی		نانچ خوردی بده به مخموران
لرزه در که فتاد در پستی		شیر امروز در شکار آمد
سر بند عاشقانه و رستی		بدویدن ازو نخواهی رست
چون بدار الامانش پیوستی		تا که پیوسته در امان باشی
که ز دام سخن درین شستی		شصت فرسنگ از سخن بگریز

ور نه دستار کژ چرا بستی		ز اول بامداد سرمستی
دوش گویی که صرف خوردستی		سخت مستست چشم تو امروز
السلام علیک خوش هستی		جان مایی و شمع مجلس ما
مست گشتی و بند بشکستی		باده خوردی و بر فلک رفتی
صورت عشق نیست جز مستی		صورت عقل جمله دلتنگیست
بر سر شیر مست بنشستی		مست گشتی و شیرگیر شدی
رو که از چرخ پیر وارستی		باده کهنه پیر راه تو بود
که جز آن شراب نپرستی		ساقی انصاف حق به دست توست
آن چنان بر که بازنفرستی		عقل ما برده‌ای ولیک این بار

یا غمم را کنار بایستی		در غم یار یار بایستی
یک چه باشد هزار بایستی		به یکی غم چو جان نخواهم داد
دوستی غمگسار بایستی		دشمن شادکام بسیارند
این سفر را قرار بایستی		در فراقند زین سفر یاران
زندگانی دوبار بایستی		تا بدانستیی ز دشمن و دوست
شیر در مرغزار بایستی		شیر بیشه میان زنجیرست
چشمه یا جویبار بایستی		ماهیان می‌طپند اندر ریگ
گلشن و سبزه زار بایستی		بلبل مست سخت مخمورست
دیده اعتبار بایستی		دیده را عبرت نیست زین پرده
مشفقی دایه وار بایستی		همه گل خواره‌اند این طفلان
خضری آبخوار بایستی		ره بر آب حیات می‌نبرند
دل امسال پار بایستی		دل پشیمان شده‌ست
سایه شهریار بایستی		اندر این شهر قحط خورشیدست
مشک نافه تتار بایستی		شهر سرگین پرست پر گشته‌ست
مشک را انتشار بایستی		مشک از پشک کس نمی‌داند
دولتی بی‌عثار بایستی		دولت کودکانه می‌جویند
زین هنرهات عار بایستی		چون بمیری بمیرد این هنرت
طالب کردگار بایستی		طالب کار و بار بسیارند
شب ما را نهار بایستی		مرگ تا در پی‌است روز شبست
نفسی بی‌شمار بایستی		دم معدود اندکی ماندست
بر خلایق نثار بایستی		نفس ایزدی ز سوی یمن
ملکت پایدار بایستی		ملک‌ها ماند و مالکان مردند
عقل را اختیار بایستی		عقل بسته شد و هوا مختار
هوش‌ها هوشیار بایستی		هوش‌ها چون مگس در آن دوغست
پوز دل را حذار بایستی		زین چنین دوغ زشت گندیده
همت الفرار بایستی		معده پردوغ و گوش پر ز دروغ
از خرد گوشوار بایستی		گوش‌ها بسته است لب بربند

یا غمم را کنار بایستی		در غم یار، یار بایستی
دل امسال پار بایستی		زانچ کردم کنون پشیمانم
شیر در مرغزار بایستی		دل من شیر بیشه را ماند
زندگانی دو بار بایستی		تا بدانستیی ز دشمن و دوست
دوستی غمگسار بایستی		دشمن عیب‌جوی بسیارست
بر لب جویبار بایستی		ماهی جان ما که پیچانست
یک چه باشد؟ هزار بایستی		چون رضای دل تو در غم ماست
یار شیرین عذار بایستی		یار لاحول گوی را چه کنم
آهوی جان شکار بایستی		خوک دنیاست صید این خامان
همره راهوار بایستی		همره بی‌وفا همی‌لنگد
گوش را گوشوار بایستی		صد هزاران سخن نهان دارم

کرد بیداد بر خردمندی		آنکه چون ابر خواند کف ترا
تو همی‌بخشی و همی‌خندی		او همی‌گرید و همی‌بخشد
جرم تو دانش است و خرسندی		همچو یوسف گناه تو خوبیست
دوست قندست و می‌کند قندی		او چو سرکه‌ست و می‌کند ترشی
تو چو مه دست زهره می‌بندی		چشم مریخ دارد آن دشمن
که بسی در فراق جان کندی		ای دل اندر اصول وصل گریز
بنگر تا به پیش او چندی		قطرهٔ باز رو سوی دریا
تا در اخلاق او به پیوندی		قوت یاقوت گیر از خورشید

چونک اندر عنایت یاری		رو، مسلم تراست بی‌کاری
آن قلم را چه حاجت از یاری؟		نقش را کار نیست پیش قلم
که همه نقش و رنگ ازو داری		همچو بت باش پیش آن بتگر
گو: « همان صورتی که بنگاری »		گر بپرسد، چه صورتت باید؟
ور مرا دل کنی، تو دلداری		گر مرا تن کنی، تو جان منی
چه کند شاخ خار، جز خاری؟		لطف گل، خار را تو می‌بخشی
که حرامست با تو هشیاری		باده ده، باده خواهمان کردی

باد در سروری و خودکامی		زندگانی مجلس سامی
یافتند اصفیا نکونامی		نام تو زنده باد کز نامت
که رهی را ولی انعامی		می‌رسانم سلام و خدمت‌ها
ماهیم من تو بحر اکرامی		چه دهم شرح اشتیاق که خود
ای که جان را تو دانه و دامی		ماهی تشنه چون بود بی‌آب
که تو کار مرا سرانجامی		سبب این تحیت آن بودست
دارد اومید شربت آشامی		حاصل خدمت از شکرریزت
خاص آسوده است و هم عامی		ز آن کرم‌ها که کرده‌ای با خلق
تویی اهل زمانه را حامی		بکشش در حمایتت کامروز
که تو جان را پناه و آرامی		تا که در ظل تو بیارامد
کابتدا کردی و در اتمامی		که شوم من غریق منت تو
سایه‌ات کآفتاب اسلامی		باد جاوید بر مسلمانان
تا که خدمت نمای و رامی		این سو ار کار و خدمتی باشد

می‌زنی نعره‌های پنهانی		جان جانی و جان صد جانی
نعل معکوس و خفیه می‌رانی		هر کی کر نیست بشنود وصفت
عارت آید از این لت انبانی		غیر احمق به فهم این نرسد
که سرافراز و قطب خلقانی		سد پیش و پس تو این عارست
کای فلان فارغست زین فانی		چون گریزی از این فزون گردد

می‌زنی نعره‌های پنهانی		خامشی ناطقی مگر جانی
باغ چه صد هزار چندانی		تو چو باغی و صورتت برگی
هست مردن خلاص زندانی		بی تو باغ حیات زندانیست
فیض دل قطره‌های مرجانی		چون تو بحری و صورتت ابرست
پیش حکمت که شاه چوگانی		ای یکی گو شده یکی گویان
گر چه نیکوست نیست میدانی		تا یکی گو نشد اگر چه زرست
گر تو چون گوی چست و گردانی		پهلوی اعتراض را بتراش
گشت مردود رد ربانی		پهلوی اعتراض در ابلیس
تا یکی گو شوی اگر آنی		پس به خراط خویش را بسپار
از یکی گویی و یکی دانی		مانعست اعتراض ابلیسی

تو غریبی و یا از این کویی		ای که مستک شدی و می‌گویی
بی چپ و راست را همی‌جویی		مست و بی‌خویش می‌روی چپ و راست
آن که جان خسته از پی اویی		نی چپست و نه راست در جانست
اگر نباتی بدانک بدخویی		ز آن شکر روی اگر بگردانی
الله الله چه خوب مه رویی		ور تو دیوی و رو بدو آری
می‌برد جان و دل زهی اویی		دلم از جا رود چو گویم او
گاه شیری کند گه آهویی		هین ز خوهای او یکی بشنو
زانوم را نماند زانویی		در ره او نماند پای مرا
گر به میدان او یکی گویی		جز به چوگان او مغلطان سر
آسمان وار اگر یکی تویی		هین خمش کن در این حدیث بازمپیچ

بست ایمان ز ترس زناری		عشق در کفر کرد اظهاری
هیچ کس را نداد زنهاری		بانگ زنهار از جهان برخاست
هیچ گنجی نبود بی‌ماری		هیچ کنجی نبود بی‌خصمی
نه محمد گریخت در غاری		نی که یوسف خزید در چاهی
سر منصور رفت بر داری		پای ذاالنون کشید در زنجیر
در عدم درگریز یک باری		جز به کنج عدم نیاسایی
این چنین درد سر ز دستاری		جهت خرقه‌ای چنین زخمی
گور از این شهر به به بسیاری		کفن از خلعت و قبا خوشتر
در عدم درپرم چو طیاری		کی بود کز وجود بازرهم
مرغ جانم به سوی گلزاری		کی بود کز قفس برون پرد
بگشاید عجیب منقاری		بچشد او غریب چاشت خوری
ز آن که اصل غذا بد انواری		چون دل و چشم معده نور خورد
بخورد یرزقون در اسراری		بل هم احیاء عند ربهم
ناگه از دام چرخ مکاری		آهوی مشک ناف من برهد
در جهانی که نیست بی‌کاری		جان بر جان‌های پاک رود
هست آن را مدد ز انباری		مشت گندم که اندر این دامست
آخر آبش بود ز جوباری		باغ دنیا که تازه می‌گردد
پادشاه قدیم و جباری		خاکیان را کی هوش می‌بخشد
کی بدی در زمانه هشیاری		گر نکردی نثار دانش و هوش
شاه کردش ز لطف بیداری		خاک خفته نداشت بیداری
پرده‌اش داد حسن ستاری		خون و سرگین نداشت زیبایی
هین قناعت مکن به ایثاری		جانب خرمن کرم بگریز
بر سر عقل از او کله واری		جامه از اطلسی بساز که هست
کان سرت دارد از کله عاری		این کله را بده سری بستان
زو قناعت مکن به دیداری		ای دل من به برج شمس گریز
شمس همراه چرخ دواری		شمس تبریز کز شعاع ویست

این مه نو چیست که آورده‌ای؟		مست و خوشی باده کجا خورده‌ای؟
گلشکر نادره پرورده‌ای		ساغر شاهانه گرفتی به کف
کآفت عقل و ادب و پرده‌ای		پردهٔ ناموس کی خواهی درید؟
ای که بهار دل افسرده‌ای		می‌شکفد از نظرت باغ دل
ای که تو موری بنیازرده‌ای		آتش در ملک سلیمان زدی
زیر قدم چشم و دل اسپرده‌ای		در سفر ای شاه سبک روح من
روی کسی کش بک اشمرده‌ای		دارد خوبی و کشی بی‌شمار
زنده کن هر بدن مرده‌ای		بنده کن هر دل آزاده‌ای
جان ببر آنجا که دلم برده‌ای		می‌کندت لابه و دریوزه جان
چونت بگویم؟! که توده مرده‌ای		جان دو صد قرن در انگشت تست
آنکه می از باغ وی افشرده‌ای		بس کن تا مطرب و ساقی شود

نی غلطم، در دل ما بوده‌ای		جان و جهان! دوش کجا بوده‌ای
ای که تو سلطان وفا بوده‌ای		دوش ز هجر تو جفا دیده‌ام
آه که تو دوش کرا بوده‌ای!		آه که من دوش چه سان بوده‌ام!
چونک در آغوش قبا بوده‌ای		رشک برم کاش قبا بودمی
« بی من بیچاره چرا بوده‌ای؟! »		زهره ندارم که بگویم ترا
تیزتر از باد صبا بوده‌ای		یار سبک روح! به وقت گریز
باش که تو بنده بلا بوده‌ای		بی‌تو مرا رنج و بلا بند کرد
در حرم لطف خدا بوده‌ای		رنگ رخ خوب تو آخر گواست
پاکی، و همرنگ بقا بوده‌ای		رنگ تو داری، که زرنگ جهان
تو ز همه رنگ جدا بوده‌ای		آینهٔ رنگ تو عکس کسیست

بزم تو کو؟ باده کجا می‌خوری؟		ای دل سرمست، کجا می‌پری؟
دایهٔ هر جان و تو از جان بری		مایهٔ هر نقش و ترا نقش نی
برتری از نام ولقب، برتری		صد مثل و نام و لقب گفتمت
هر نفسی رخت کجا می‌بری؟		چونک ترا در دو جهان خانه نیست
گفتم: « قیمت کنش ای جوهری		نقد ترا بردم من پیش عقل
سرمه کش دیدهٔ هر ناظری »		صیر فی نقد معانی توی
عشق بود نقد ترا مشتری		گفت: « چه دانم ببرش پیش عشق
دل بشد و من بشدم بر سری		چون به سر کوچهٔ عشق آمدیم

غمزه او سحر دو صد سامری		از مه من مست دو صد مشتری
سوز نهد در جگر کافری		هر نفسی شعله زند دین از او
وز تف او گشته افق احمری		آتش دل بر شده تا آسمان
در کف او مشعله آذری		دوش جمال تو همی‌شد شتاب
شیر خدا حمله کجا می‌بری		گفتم هین قصد کی داری بگو
خاتم تو افسر دیو و پری		ای تو سلیمان به سپاه و لوا
سوی من کشته دمی ننگری		جان و روان سخت روان می‌روی
هیچ کسی را به کسی نشمری		نعره مستان میت نشنوی
محو شدم در تف آن ناظری		تیز همی‌کرد خیالش نظر
رفت ز من مهتری و کهتری		نیست شدم نیست از آن شور نیست
شرح دهد حال من ار منکری		مفخر تبریز شهم شمس دین

مثلک فی االعالم یخلق		یا ملک المغرب والمشرق
بادهٔ شاهنشهی راوقی		باده ده ای ساقی هر متقی
گردد هر گنگ خرف منطقی		جان سخن بخش که از تف او
حاکم ارواح و شه مطلقی		بر در حیرت، بکش اندیشه را
باغ شود دورخ بر هر شقی		جنت حسنت جو تجلی کند
ور بگریزیم ز تو، سابقی		چون بگریزی نرسد در تو کس
تا تو حقی یا که تو نور حقی		ظلمت و نور از تو تحیر درند
نیست مهت مغربی و مشرقی		گشت شب و روز کنون غرق نور
ساقی دریا صفت مشفقی		لابه کنی، باده دهی رایگان
زیرکی از خواجه بود احمقی		مرده همی‌باید و قلب سلیم
باده نجستی خرد و موسقی		فکرت اگر راحت جانها بدی
از چه تو عذرایی اگر وامقی؟!		فرد چرایی تو ز من؟! اگر منی
رو، بهمان خار کشی لایقی		غنچه صفت چشم ببستی ز گل
جز که تو بر گلشن جان عاشقی		خار کشانند همه، گر شهند
چند پی هر سخن مغلقی؟!		خامش باش و بنگر فتح باب

گردن شیر فلک افشارمی		گر نه شکار غم دلدارمی
من سر تو بهتر ازین خارمی		دست مرا بست، وگر نی کنون
بلبل هر گلشن و گلزارمی		گر نبدی رشک رخ چون گلشن
خار صفت بر سر دیوارمی؟		گر گل او در نگشادی، چرا
ورنه چرا کاهل و بی‌کارمی؟		نیست یکی کار که او آن نکرد
ورنه چرا خسته و بیمارمی؟		عشق طبیبست که رنجور جوست
کاش به قربانیش آن چارمی		کشت خلیل از پی او چار مرغ
طوطی با صد سر و منقارمی		تا پی خوردن به شکر خوردنش
چون لب او جمله شکر کارمی		وز جهت قوت دگر طوطیان
چون دگران تند و جگر خوارمی		گر نه دلی داد چو دریا مرا
ورنه چرا بی‌دل و دستارمی؟		در سر من عشق بپیچید سخت
ورنه چرا با مزه گفتارمی؟		بر لب من دوش ببوسید یار
ورنه چه گردنده چو پرگارمی؟		بر خط من نقطهٔ دولت نهاد
ورنه امی مست بهنجارمی		گر نه‌امی پست، که دیدی مرا؟!
کاش که من بر ره هموارمی		چونک ز مستی کژ و مژ می‌روم
معتزلی بر سر کهسارمی		یا مثل لاله رخان خوشش
همچو خیالات در اسرارمی		بس! که گرین بانگ دهل نیستی

خوش ز زمین سوی سما می‌روی		ای که تو از عالم ما می‌روی
پر بگشادی به کجا می‌روی؟		ای قفس اشکسته و جسته ز بند
که: « ز وطن خویش چرا می‌روی؟ »		سر ز کفن بر زن و ما را بگو
سوی وطنگاه بقا می‌روی		نی غلطم، عاریه بود این وطن
در پی سرهنگ قضا می‌روی		چون ز قضا دعوت و فرمان رسید
در پی رضوان رضا می‌روی		یا که ز جنات نسیمی رسید
مضطرب و بی‌سر و پا می‌روی		یا ز تجلی جلال قدیم
مست ملاقات لقا می‌روی		یا ز شعاعات جمال خدا
صاف شدی سوی علا می‌روی		یا ز بن خم جهان همچو درد
خامش و مخفی و خفا می‌روی		یا به صفاتی که خموشان کنند

جمع نشین، ورنه پریشان شوی		خشم مرو خواجه! پشیمان شوی
ورنه چو جغدان سوی ویران شوی		طیره مشو خیره مرو زین چمن
بارکش غول بیابان شوی		گر بگریزی ز خراجات شهر
بفسری و برف زمستان شوی		گر تو ز خورشید حمل سر کشی
ورنه چو گربه تو در انبان شوی		روی به جنگ آر و به صف شیروار
سیر چریدی، خر شیطان شوی		کم خور ازین پاچهٔ گاو، ای ملک
گر همه کفری همه ایمان شوی		کافر نفست چو زبون تو شد
تا ز عنایت گل خندان شوی		روی مکن ترش ز تلخی یار
صاحب و همکاسهٔ سلطان شوی		دست و دهان را چو بشویی ز حرص
با دمی خواجهٔ دیوان شوی		ای دل، یک لحظه تو دیوانهٔ
گاه روی شحنهٔ توران شوی		گاه بدزدی، ره ایرن زنی
مطرب آن ماه خراسان شوی		گه ز (سپاهان) و حجاز) و (عراق)
یک صفت و یک دل و یکسان شوی؟		بوقلمونی چه شود گر چو عقل
تا به خموشی همگی جان شوی		گر نکنی این همه خاموش باش
تا ملک ملک سلیمان شوی		روی به شمس الحق تبریز کن

رخت به بالای فلک می‌بری		ای که ازین تنگ قفس می‌پری
چند ازین زندگی سرسری؟!		زندگی تازه ببین بعد ازین
ماه ببین و بره از مشتری		در هوس مشتریت عمر رفت
جان برهنه شده خود خوشتری		دلق شپشناک درانداختی
بافته‌اند از صفتت ششتری		در عوض دلق تن چار میخ
گیر کنون پیرهن مهتری		جامهٔ این جسم، غلامانه بود
عکس نماید نظر کافری		مرگ حیاتست و حیاتست مرگ
حی و نهانند کنون چون پری		جملهٔ جانها که ازین تن شدند
باز رهید از خر و از خرخری		گشت سوار فرس غیب، جان
بهر وجوه جو این لاغری		سوخت درین آخر دنیا دلت
گردد زرین، تو درو ننگری		پرده چو برخاست اگر این خرت
روح، که بود از تن خود لنگری		بر سر دریاست چو کشتی روان
فضل حقش داد پر جعفری		گر چه جدا گشت ز دست و ز پا
خواجه! یقین دان که به زندان دری		خانهٔ تن گر شکند، هین منال
یوسف مصری و شه و سروری		چونک ز زندان و چه آیی برون
ماهیی و معتکف کوثری		چون برهی از چه و از آب شور
از تو کنند ای شه من، باوری		باقی این را تو بگو، زانک خلق

بادهٔ شاهنشهی راوقی		باده ده، ای ساقی هر متقی
گردد دیوار سیه منطقی		جام سخن بخش که از تف او
حاکم و سلطان و شه مطلقی		بردر و بشکن غم و اندیشه را
ور بگریزیم تو خود سابقی		چون بگریزی نرسد در تو کس
باغ شود دوزخ بر هر شقی		جنت حسنت چو تجلی کند
تا تو حقی یا که تو نور حقی		ظلمت و نور از تو تحیر درند
نیست مهت مغربی و مشرقی		گشت شب و روز ز تو غرق نور
ساقی دریا صفت مشفقی		لابه کنی، باده دهی رایگان
زیرکی اینجاست همه احمقی		مست قبول آمد قلب و سلیم
باده نجستی خرد و موسقی		زیرکی ار شرط خوشیها بدی
از چه تو عذرایی اگر وامقی؟		فرد چرایی تو اگر یار کی؟
رو بکش آن خار، بدان لایقی		غنچه صفت خویش ز گل درکشی
جز تو که بر گلشن جان عاشقی		خار کشانند، اگر چه شهند
چند پی هر سخن مغلقی		خامش باش و بنگر فتح باب

وز جهت دادن جان شادمی		صد دل و صد جان بدمی دادمی
جمله گل و عشق و هوش زادمی		ور تن من خاک بدی این نفس
وز جهت خرمن او بادمی		از جهت کشت غمش آبمی
چون دگران بی‌دم و فریادمی		گر ندمیدی غم او در دلم
فخر دو صد خسرو و فرهادمی		گر نبدی غیرت شیرین من
قفل جهان همه بگشادمی		گر نشکستی دل دربان راز
همره آن طرفهٔ بغدادمی		ور همدانم نشدی پای گیر
گر نبدی یاد تو من یادمی		بس که همه سهو و فراموشیم
حسره که من سوسن آزادمی		بس! که برد سر و پی این زبان

پیر بمردی و جوان زیستی		کار به پیری و جوانیستی
دعوت عقل تو مسیحیستی		بانگ خر نفست اگر کم شدی
هیچ دلی زار بنگریستی		گر نبدی خندهٔ صبح کذوب
جملهٔ ذرات چو ما نیستی		گر بت جان روی نمودی به ما
همچو تو اندر دو جهان کیستی؟!		گر توی تو نفسی کاستی
ذره به ذره همه ساقیستی		گر نبدی غیرت آن آفتاب
گر کفه را هیچ تناهیستی		دانه من از کاه جدا کردمی
در دل آن بحر چو ماهیستی		مار اگر آب وفا یافتی

کردم با قرص قمر آشتی		کردم با کان گهر آشتی
شکر که پذرفت شکر آشتی		خمرهٔ سرکه ز شکر صلح خواست
نیست زدم، هست ز سر آشتی		آشتی و جنگ ز جذبهٔ حق است
با ملکان کرد بشر آشتی		رفت مسیحا به فلک ناگهان
گر بکنی بار دگر آشتی		ای فلک لطف، مسیح توم
کرده بدان پیه نظر آشتی		جذبهٔ او داد عدم را وجود
کرد در افلاک اثر آشتی		شاه مرا میل چو در آشتیست
ثور و اسد آمد در آشتی		گشت فلک دایهٔ این خاکدان
کرد کنون جبر و قدر آشتی		صلح درآ، این قدر آخر بدانک
نیست مرا بهر سپر آشتی		بس کن کین صبح مرا، دایمست

بسته دمی، زانک نهٔ آن دمی		آدمیی، آدمیی، آدمی
آن دمیی باش اگر محرمی		آدمیی را همه در خود بسوز
تا نزنی کم، نرهی از کمی		کم زد آن ماه نو و بدر شد
آن همه در تست، ز خود می‌رمی		می‌برمی از بد و نیک کسان؟!
نیست جهان را ز خزان خرمی		حرص خزانست و قناعت بهار
بر اسد و پیل زن ار رستمی		مغز بری در غم؟! نغزی ببر
همچو فلک خم ده، اگر می‌خمی		همچو ملک جانب گردون بپر

ای دل و ای دیده و ای روشنی		در دل من پردهٔ نو می‌زنی
هر نفسی شکل دگر می‌کنی		پرده توی وز پس پرده توی
پردهٔ غفلت ز نظر برکنی		پرده چنان زن که بهر زخمهٔ
خیره که تو آتشی یا روغنی		شب منم و خلوت و قندیل جان
جان منی، آن منی، یا منی		بی‌من و تو، هر دو توی، هر دو من
تنتن تنتن، که تو یعنی تنی		نکتهٔ چون جان شنوم من ز چنگ
شاد بدانم که توم می‌تنی		گر تنم و گر دلم و گر روان
تازگی سرو و گل و سوسنی		از تو چرا تازه نباشم؟! که تو
تابش هر خانه و هر روزنی		از تو چرا نور نگیرم؟! که تو
قوت هر صخره و هر آهنی		از تو چرا زور نیابم؟! که تو

اهد الی وصالهم، ذبت من‌التباعد		این طریق دارهم یا سندی و سیدی
آن همه حسن و نیکوی نست مناسب بدی		ای که به قصد نیمشب بسته نقاب آمدی
قد قطعت وسایلی حیلة قول حاسد		یافئتی فدیتکم فی امل اتیتکم
بی‌تو ز جان و جا شدم، تو ز برم کجا شدی؟		جان شهان و حاجبان! چشم و چراغ طالبان
جتک کی تعیذنی، سطوة کل معتدی		یا ملک الا یا من، یا شرف الاماکن
لیک تو با همه جفا خوشتر ازین همه بدی		یار سرور و دولتم، خواجهٔ هر سعادتم
سادتنا، تقبلو توبة کل عابد		رحمتکم محیطة، رافتکم بسیطة
ده قدحی، چه کم شود از خم فضل ایزدی؟		مست میی نمی‌شوم، جز ز شراب اولین
ظل خیال طیفکم دولة کل ماجد		طلعتکم بدورنا، بهجتنا و نورنا
پا نکشی ز عاشقان، ورنه جهود و مرتدی		ای دل خسته هان و هان، تا نرمی ز سرخوشان
یا سندی، جمالهم فتنة کل زاهد		قبلتنا خیالهم لذتنا دلالهم
همچو زنان تعزیت بر سر و رو همی زدی		قدر وصالشان بدان یاد کن، آنک پیش ازین
نور هلال وصلکم من افق مشید		خادعنی و غرنی، هیجنی و جرنی
«بر دو جهان خروج کن، هرچه کنی میدی »		ای دل مست جست‌وجو، صورت عشق را بگو

و قولوا ان ادوایی قد استولت لافنایی		اخلائی! اخلائی! صفونی عند مولایی
چو طوفان بر سرم بارد، غم و سودا ز بالایی		اخلایی اخلایی، مرا جانیست سودایی
فجدلی نظرة احیا، اذا ما شت ابقایی		و قولوا: « ایها المولی، الا یا نظرةالدنیا
کزین اندیشه دادم دل به دست موج دریایی		اخلایی اخلایی،بشویید از دل من دست
فمالم تأت لقیاه متی تفرح بلقایی؟!		یقول العشق لی یا هو فصیحا فاتحا فاه
که سخت از کار رفتم من، مرا کاری بفرمایی		اخلایی اخلایی، خبر آن کارفرما را
ولا تبق لنا باقی، سوی تصویر مولایی		فجد بالروح یا ساقی، و رو منه اشواقی
که مستم، ره نمی‌دانم، بدان معشوق زیبایی		اخلایی اخلایی، امانت دست من گیرید
فها ان لم تکن صرفا، فما زجه ببلوایی		فجد بالراح لی شکرا، ولا تبق لنا فکرا
بران خاکم بخسبانید کن سرمه‌ست و بینایی		اخلایی اخلایی، به کوی او سپاریدم
فلا ندری من‌الذاهب، ولا ندری من‌الجایی		الا یا ساقی الواهب، ادر من خمرة الراهب
که تو بر راه اندیشه حریفان را همی پایی		اخلایی اخلایی خبر جان را که می‌دانم
و بالالحان حنوالی غنا کم صفو مغنایی		مغانی الروح! غنوالی، وبالاوتار طنوالی
به کوی لولیان افتد، ازان لولی سرنایی		اخلایی اخلایی، که هر روزی یکی شوری
فهو مولی موالیها، و مولا کل علیایی		و تبریزا صفوالیها، و شمس‌الدین تالیها
که نبود شرط در حلقه، شکر خوردن به تنهایی		اخلایی اخلایی، زبان پارسی می‌گو

فالقهوة من شرطی، لاالتوبة من شانی		ما انصف ندمانی، لو انکر ادمانی
آن جام سفالین کو؟ وان راوق ریحانی		ریحان به سفال اندر بسیار بود دانی
یزداد لها صبغ فی احمر القانی		لو تمزجها بالدم، من ادمع اجفانی
با نغمهٔ داودی، مرغ خوش الحانی		صفهای پری رویان، در بزم سلیمانی
کم من علل یشفی، من علة احزانی		یا یوسف عللنی، لو لامک اخوانی
تا پیر مغان بینی در بلبله گردانی		شو گوش خرد برکش، چون طفل دبستانی
این القدم الاول؟ این‌النظر الثانی		اقبلت علی وصلی، راحلت لهجرانی

رو دلبر نوجوی، چو دربند قدیدی؟!		بغداد همانست که دیدی و شنیدی
باقی، همه دیک آن مزه دارد که چشیدی		زین دیک جهان یک دو سه کفگیر بخوردی
فرقت علی الله عتیقی و جدیدی		الله مراد لی والله مریدی
خود را نکشد فرش ز پاکی و پلیدی		من فرش شدم زیر قدمهای قضاهاش
فالغیبة عنه نفسا غیر سدید		لا خیر ولا میر، سوی الله تعالی
قفلی دهدم حکم حق، و گاه کلیدی		از راحت و دردش نکشم خویش، و ندزدم
لا امنع عن رب ظریقی و تلیدی		لا ارفع عنه بصری طرفة عین
روحی، و عمادی، و عتادی، و عتیدی		مرا هو العین و بالعین تطری
شه را تو به میدان نه که بازیچهٔ عیدی؟!		رو خویش درانداز چو گوی، ارچه زنندت
فاعل همه او دان، به قریبی و بعیدی		این خلق چو چوگان و، زننده ملک و بس
تو روشنی چشم حسینی، نه یزیدی		از ناز برون آی، کزین ناز به ارزی
یاتینی محیاه نصیری و شهیدی		صالحت و بایعت مع‌العشق علی ان
ان قد ملاء العشق مرادی بمریدی		لا اقسم بالوعد و بالصادق فیه
تا تر شود و تازه و غرقاب مجیدی		هرجای که خشکیست درین بحر در آرید
والقهوة والسکر وفاق لسعید		الغصة والصحو جزاء لشحیح
فالعز من الله نثار لعبید		العزةلله تعالی، فتعالوا
یا قایم فی‌الصورة، یا شر حسیدی		یا خامد یا جامد یا منکر سکری
تو همچو بنفشه به جوانی چه خمیدی؟!		ارواح درین گلشن چون سرو روانند
یجعلک ملیکا وسنا کل ولید		لا حول ولا قوة الا بملیک
کز سوسن و از سنبل آن پار چریدی		ای آهوی خوش ناف بران ناف عبر، باف

خرخاشی، آشوبی، جانها را مطلوبی		ای جان، چندان خوبی، نوباوهٔ یعقوبی
هستی اشیایی سر فتنهٔ غوغایی		جان جان مایی، معنی اسمایی
از شاخ آن وردم، گر سرخم، گر زردم		چون جامی در خوردم، برخیزم، برگردم
لا ترجه لاترجه فاللیل ذا حبلی		یا مولی یا مولی، اخبرنی عن لیلی
غفرانا غفرانا، سبحانا سبحانا		مولانا مولانا قد صرنا حیرانا

ازو یابند جانهای بقایی		کسی کو را بود خلق خدایی
همی کوبند کوس کبریایی		به روزی پنج نوبت بر در او
بیابند جملگان از خود رهایی		اگر افتد بدین سو بانگ آن کوس
هر آنکس را که روحش شد سمایی؟!		زمین خود کی تواند بند کردن
چه غم گر تو به طاعت کمتر آیی؟!		عنایت چون ز یزدان برتو باشد
که جان بخشت کند از دلربایی		در آن منزل چه طاعت پای دارد؟!
خیانتها که کردی یا دغایی		به جای راستی و صدق گیرند
کسی کو گوهرش نبود بهایی		اگر تو از دل و جان دوستداری
همایان را همی بخشد همایی		خداوند خداوندان اسرار
به صد لابه بهشت اندر نیایی		ترا گردید رویش رزق باشد
که جانم را مباد از وی جدایی		قرار جان شمس‌الدین تبریز
هم از وی چشم می‌دارم رهایی		جدایی تن مرا خود بند کردست
که عقل کل کند یاوه کیایی		که دست جان او چندان درازست
به عشق چشم او دارد روایی		هزاران شکر ایزد را که جانم
بما اروانی خلاق السماء		فحمدا ثم حمدا ثم حمدا
من‌الکنز المکنز فی الخفاء		من‌النور الممدد کل نور
و نجاهم بها کل البلاء		وآتاهم من‌الاسرار فضلا
طلیق من هجومات الوباء		و احیاهم بروح عاشقی
قباء الروح انزعت قبایی		طلب منی بشیرالوصل یوما
و اوصافا تجلت بالبهاء		لقیت من فضایلهم مرادا
حیوتیا دوامیا جزایی		وجاد الصدر شمس‌الدین یوما
تکرم سیدی بالالبهاء		رایت البخت یسجدنی اذاما
دوام سرمدی فی بقایی		وآتانی علامته بعشق
تمامة دولة فی الانتهاء		علمت بابتداء حال عشقی
فذاک جمیع طمعی وارنجایی		فلا اخلالة ظلا علینا
غریق منه بغیی وابتغائی		فحاشا بل عنایته بحور
و بالا لفاظ ما زج بالدماء		معانی روحنا ماء زلال

ولیکن دور شو، چون هوشیاری		عزیزی و کریم و لطف داری
ز هشیاران نیاید هیچ یاری		نشاید عاشقان را یار هشیار
بگیرم دامن او را به زاری		مرا یکدم چو ساقی کم دهد می
بجوشم همچو می در بی‌قراری		صراحی‌وار خون گریم به پیشش
مرا تا کی به اندیشه سپاری؟!		که از اندیشه بیزارم، بده می
که حیله آفرین و حیله‌کاری		چه حیله سازم ای ساقی؟! چه حیله؟!
که بس باغیرتی و تنگ باری		به حجت هر دمم بیرون فرستی
ولیکن در سخن اینست جاری		برون و اندرون و جام و می نیست
ولا تسرین من هذاالدیار		قفی یا ناقتی هذا مناخ
تقطع فی هواه اختیاری		فدیت‌العشق ما احلی هواه
واسکرنی بکاسات کبار		فلا تشغلنی یا ساقی بلهو
بحق العشق اسمع، لاتمار		ایا بدرالتمام اطلع علینا
فلا ادری یمینی من یساری		وخلصنی من‌الدنیا واسکر

که تو رو تازه از اصل اصولی		بگو ای تازه رو، کم کن ملولی
چنین داند که تو مغرور و گولی		خیالی گول گیری گر بیاید
که تا عبرت بگیرد هر فصولی		به زخم سیلیش از دل برون کن
تو او را توبهٔ ده از رسولی		خیال بد رسول دیو باشد
ترا وهمی پژولاند، پژولی		خیالی در تو آویزد، بیفتی
خیالی چون شب تاریک لولی		خیالی هست چون خورشید روشن
ترا کافر کند وهم حلولی		اگر مردانه گوش او بمالی
سبکتر رو، چرا در مول مولی؟		برای تو مهان در انتظارند
فدسوها ثقاتی! فی‌السقول		خیالات اتتکم کالخیول
لحاها الله ربی بالافول		خیالات مضلات کذاب
و یقطع عرقها قبل‌الحصول		فطوبی للذی یعلو علاه
صفی‌القلب من غش‌الغلول		الهی قدیمی علی
مفاعیلن مفاعیلن فعولی		علی‌الله بیان ما نظمنا

یحاکی لطفه لطف‌الجنان		اتی‌النیروز مسرورالجنان
به کف بر، جامهای شادمانی		بهار از پردهٔ غم جست بیرون
خذوا من خمره کاس‌الامانی		سقوا من نهره روض‌الامالی
که می سوری خوری و کام رانی		هوا شد معتدل، هنگام آنست
وللانوار انواع‌المعانی		فللاشجار اصناف المعالی
چه باشد گر تو زین رمزی بدانی؟		درین دفتر بسی رمزست موزون
تدارک ما مضی فی‌ذاالزمان		لئن ضیعت عمرا قبل هذا
مده از دست جام ارغوانی		مران از گوش صوت ارغنون
باصوات المثالث والمسانی		لتغدوا روحک فی کل یوم
فرو مگذار این را تا توانی		ازین خوشتر بهاری، دیر یابی

جننت فلا تحدث من جنونی		ادر کاسی و دعنی عن فنونی
ندانم تو دلاراما که چونی		نه چون ماندست ما را، نی چگونه
و ذقت العشق فالدنیا زبونی		رایت الناس للدنیا زبونا
که عاشق هست آن بحر فزونی		مترس از خصم و تو فارغ همی باش
و ما للخلق یا صاحی کنونی		فما للخلق یا صاحی ظهوری
کجا بیندم این خلق برونی		اگر عشقم درون آرام گیرد
فلا تطمع قراری اوسکونی		و مادام الهوی تغلی فؤادی
که هم تو در ضلالت رهنمونی		ایا نفس ملامت گر، خمش کن
خراب العشق یا صاحی حصونی		ضلال العشق یا صاحی حلالی
که رانندش درین دریایی خونی		زهی کشتی شاهانه که عشق است
انادیهم، خدونی اوصلونی		فتبریز و شمس‌الدین قصدی

عجل فقد استضا صباحی		یا ساقی اسقنی براح
یا راحة مهجتی وزینی		یا ساقیتی و نور عینی
هر لحظه که با خودی جهودی		چون از رخ او نظر ربودی
یا ساقی اقبلی براح		قد جء قلندر مباحی
از یک نظری تو دلربایی		زان روی که جان و جان فزایی
با فصل خزان بهار بودن		سر دست بر آن قرار بودن
اسرار تو ای مه خجسته		زان رو که ز هر خسیم خسته
وانگاه تو لوح ما بشستی		در عشق درآمدی بچستی
وز داغ چو صد هزار باغیم		زین آتش در هزار داغیم
باور کردم ز عشق آن یار		گویند که: « در جفاست، اسرار »
تا کی تو ز عاشقی خروشی؟!		ای دل تو به عشق چند جوشی؟!
از دیدهٔ ما مرو تو، باری		ای نقش خیال شهرهٔاری
گل رفت و بمانده سبزه‌زاری		ای باغ بمانده از بهاری
لیک از تبریز شمس دینم		من بند تو یار می‌گزینم

بزن ای مطرب عارف، که زهی دولت و شادی		سلب‌العشق فادی، حصل‌الیوم مرادی
هله ای مژده شیرین، چه نسیمی و چه بادی!		اذن‌العشق تعالوا، لتذوقوا و تنالوا
ز تو اندر دورانم، که ره دور گشادی		کتب‌الروح سراحی الکاس صیاحی
چو جهت نیست خدا را، چه روم سوی بوادی؟!		لخلیلی دورانی، لحبیبی سیرانی
دورانی و طوافی لک، یا اهل ودادی		نه که بر کعبهٔ اعظم دورانست و طوافی؟
هله در گلشن جان رو، چو مریدی و مرادی		فتح‌العشق رواقا فاجیبوه سباقا
که چنان عیش ندیدی تو از آن روز که زادی		لتری فیه خمورا، و نشاطا و سرورا
بگشا شرح محبت هله بر رغم اعادی		انا قصرت کلامی، فتفضل بتمامی

نیمشب بر بام مایی، تا کرا می‌طلبی		کالی تیشی آینوسؤای افندی چلبی
گه عمامه و نیزه در کف که غریبم عربی		گه سیه‌پوش و عصایی، که منم کالویروس
ابصرالدنیا جمیعا فی قمیصی تختبی		چون عرب گردی، بگویی «فاعلاتن فلاعات
چه زیان دارد ترا؟! تو یاربی و یاربی		علت اولی نمودی خویش را با فلسفی
هر زبان خواهی بفرما، خسروا، شیرین لبی		گر چنینی، گر چنانی، جان مایی جان جان
نور حقی یا تو حقی، یا فرشته یا نبی		ارتمی اغاپسودی کایکا پراترا
با کدامین لشکری و در کدامین موکبی؟		با نه اینی و نه آنی، صورت عشقی و بس
کای دل مسکین، چرا اندر چنین تاب و تبی؟!		چون غم دل می‌خورم، یا رحم بر دل می‌برم
من دلم تو قالبی رو، رو، همی کن قالبی		دل همی گوید « برو من از کجا، تو از کجا!
پوستها با مغزها خود کی کند هم مذهبی؟! »		پوستها را رنگها و مغزها را ذوقها
شب شما را روز گشت و نیست شبها را شبی		کالی میراسس نزیتن بوستن کالاستن
ای ز تو لرزان و ترسان مشرقی و مغربی		من خمش کردم، فسونم، بی‌زبان تعلیم ده
تا گشایند از میان زنار کفر و معجبی		شمس تبریزی، برآ چون آفتاب از شرق جان

کم قصور هدمت من عوج الارآء		لا یغرنک سد هوس عن رایی
اننی انصح بالصمت علی الاخفاء		اشتهی انصح لکن لسانی قفلت
نه که در سایه و در دولت این مولایی؟!		این همه ترس و نفاق و دودلی باری چیست
یار ازان می‌گزدت، تا همه شکرخایی		بیم ازان می‌کندت، تا برود بیم از تو
شب چو شد روز چرا منتظر فردایی؟!		شمس تبریز شمعیست که غایب گردد

مزج‌الفرقة دمعی بدمی		غدرالعشق فزلت قدمی
ندما فی ندم فی ندم		و حنی‌القلب بما اورثنی
اسفا لیت وجودی عدمی		کرة الحجب وجودی و نی
شرب القلب و ماذاق فمی		و سقی‌الصب و قد اسکرنی
نیم ای دوست، بدان حد عجمی		ای صنم لطف ترا می‌دانم
بدل اندیشم، ترسم برمی		ز لطیفی تو، گر شکر ترا
حسرت شاه و سپاه و حشمی		من کی باشم؟! که تو بر تخت جمال
من اگر حرف کژم تو قلمی		منه انگشت تو بر حرف کژم
منک، یا انت ولی‌النعم		سبق‌الجود وجودی قدما
ز من بی‌دل و هذا قسمی		به حق جود وجودت که مبر
و اجرنی، انا صید الحرم		لا تبح قتلی بالصد وصل

ارحم حنین قلبی لا تسع فی ضراری		وقتت خوش ای حبیبی، بشنو بحق یاری
یا منیة الفاد، دار ولا تمار		دل را مکن چو خاره، مگزین ز ما کناره
اللیل قد تولی و البدر فی‌التواری		ساقی خاص روحی، در ده می صبوحی
اسقیتنا کسا صرفا علی‌الخمار		ای برده هوش ما را، یار آر دوش ما را
حتی بدا و افشا، ما کان فی سراری		مار را خراب کردی، غرق شراب کردی
یا لدةاللیالی، یا بهجةالنهار		سلطان خیل مایی، لیلی لیل مایی
انت‌الکبیر فینا، فارحم علی‌اصغار		ای سر طور سینا وی نور چشم بینا
یا مسکرالعقول، یا هادم‌الوقار		هین نوبت جنون شد، مستی ما فزون شد
نحن‌الصدا نصدی، والله خیر قاری		شاه سخن‌ور آمد، موج سخن درآمد

بد نام عشق جان شو، اینست نیکنامی		درهم شکن چو شیشه خود را، چو مست جامی
کن کالقدح مذیقا للقوم فی‌القیام		پرذوق، چون صراحی بنشین، اگر نشینی
العقل فی‌الملام والعشق فی‌المدام		عقل تو پای‌بندی، عشق تو سربلندی
والصبح قد تبدی فی مهجةالضلام		الدیک فی صیاح، واللیل فی انهزام
هم جان کند رئیسی، هم جان کند غلامی		معشوق غیر ما، نی، جز که خون ما، نی
یا من فداک روحی یا سیدالانام		دل را کباب کردی، خون را شراب کردی
من راوق قدیم، مستکمل‌القوام		ز اندیشه شو پیاده، تا بر خوری ز باده
زیرا کمال آمد، دیگر نماند خامی		مستفعلن فعولن، آتش مکن مجوشان
سلمت یا عزیزی، یا صاحب‌السلام		می‌گو تو هرچه خواهی، فرمان‌روا و شاهی
لا تعذلوا السکارا افدیکم کرامی		باده چو با خیزان، چون پشه غم‌گریزان
فالشمس حیث تجری للمشرقین حامی		تبریز شاد بادا، ز اشرق شمس دینم

چون گذری بر سر کویش، پای نکونه که نلغزی		بار منست او بچه نغزی، خواجه اگرچه همه مغزی
اضحکنی نور فادی، اسکرنی شربة ربی		حدثنی صاحب قلبی، طهرلی جلدة کلبی
شیوه مکن، قنج رها کن، پست کن آن سر، که بگنجی		وز در بسته چو برنجی، شیوه کنی زود بقنجی؟!
انت حیاتی و تعدی، طال حیاتی بحیاتی		طاب لحبی حرکاتی، صار خساری برکاتی
چونک شود خیره نظرشان، از ره دلشان بکشانی		جان دل تو، دل جانی، قبلهٔ نظاره کنانی
کم تنم‌اللیل؟! تنبه! قد ظهرالصبح، تجلی		عمرک یا عمر و تولی، زادک یا زید تجلی
طالب دریای حیاتی، سنگ دلا، رو گهری کن		خانهٔ دل را دو دری کن، جانب جان راه‌بری کن
کیف تجوز و ترجی، تعرض عنی لملالی		یا سندی انت جمالی ، انت دلیلی ودلالی
هیچ بطی جوید کشتی؟! جان شدهٔ ترک مکان کن		جان و روان خیز روان کن، با شه شاهان سیران کن
یا فئتی وافق بدر فیه نذرنا والینا		قد طلع‌البدر علینا، قد وصل‌الوصل الینا
ده بخوری تو بدهی یک، کی بود این شرط حریفی؟!		ای طربستان، چه لطیفی؟! ای سرمستان چه ظریفی؟!
قد یس‌المحزن منا، التحق الحزن بصاح		کل مساء و صباح یسکرناالعشق براح
باز رو ای باز بدان شه، با شه خود عهد و وفا کن		بس کن گفتار رها کن، باز شهی قصد هوا کن
امتنع‌الوصل بشح، اجتنبواالشح، وجودوا		بسکم‌الهجر فعودوا، فی طلب‌الوصل سعود

ارنی وجهک ساعة، نقتدی ایم هو کی		سیدی ایم هو کی، خذیدی ایم هو کی
فی سناسیمائکم نهتدی، ایم هو کی		من ردا اکرامکم، نرتدی ایم هو کی
در صبوح از نقل تو، نغتدی ایم هو کی		خوش بود از جام تو، بیخودی ایم هو کی
از همه بیندت، مقتدی ایم هو کی		همچو مه در شهرها، شاهدی ایم هو کی
کعبه‌وار آفاق را، مسجدی ایم هو کی		حاضر و آواره را، مسندی ایم هو کی
اسکتوا ذاک‌الخیال، قایدی ایم هو کی		برد عشقت از دلم، زاهدی ایم هو کی

تو سر خزانی، تو جان بهاری		گهی پرده‌سوزی، گهی پرده‌داری
توی قهر و لطفش، بیا تا چه داری		خزان و بهار از تو شد تلخ و شیرین
خزان چون بیاید، سعادت بکاری		بهاران بیاید، ببخشی سعادت
به پیش افکند گل سر، از شرمساری		ز گلها که روید بهارت ز دلها
نکردی یکی خار در باغ خاری		گرین گل ازان گل یکی لطف بردی
توی که به جانت بجوید شکاری		همه پادشاهان، شکاری بجویند
که جان بخش ما را، سزد جان سپاری		شکاران به پیشت، گلوها کشیده
قرار غم الحق دهد بی‌قراری		قراری گرفته، غم عشق در دل
بنه گوش، یارانه بشنو، که یاری		دلا معنی بی‌قراری بگویم
بطی‌الاجابة، سریع‌الفرار		فدیت لمولی به افتخاری
اموت و احیی، بغیر اختیاری		و منذ سبانی هواه، ترانی
فهذاک سکری، وذاک خماری		اموت بهجر، و احیی بوصل
اذا غاب عنی زمان‌التواری		عجبت بانی اذرب بشمس
کذا عادةالشمس فوق‌الذراری		اذا غاب غبنا، و ان عاتعدنا
فذوا الحس راکد، وذوا العقل جاری		بمائین یحیی، بحس و عقل
و ماالحس الاخداع العواری		فماالعقل، الا طلاب المواقب
و ذوالحس یبصر هواه یماری		فذو العقل یبصر هداه و یخضع
گهی ابرواری چو گوهر بباری		گهی آفتابی ز بالا بتابی
نهد پیش مهمان به شبهای تاری		زمین گوهرت را به جای چراغی
برم چون بیایی، مرا هم بیاری		ز من چون روی تو ز من رود هم

ولا رأی فی‌الحب للعاقل		الام طماعیة العاذل
ملامت رها کن، اگر عاقلی		برادر، مرا در چنین بی‌دلی
و یا بی‌الطباع علی‌الناقل		یراد من‌الطبع نسیانکم
ترا قبله عشقست اگر مقبلی		تو عاقل ازانی که عاشق نهٔ
نحولی و کل فتی ناحل		و انی لا عشق، من عشقکم
ز جان برنخیزی که بس کاهلی		به صورت فریبی مرا روز و شب
بکیت علی حبی‌الزائل		و لوزلتم، ثم لم ابککم
ازین منزلم من، تو زان منزلی		منم مرغ آبی، توی مرغ خاک
جری منه فی مسلک سابل؟		اینکر خدی دموعی و قد
وگر نی بوصل آ، اگر واصلی		لکم دینکم خوان، ولی دین برو
و اول حزن علی راحل؟		اول دمع جری فوقه؟
ازو دور ماند گه کاملی		بر آفتابست مه در کمی
و بت من‌العشق فی شاغل		وهبت‌السلو لمن لا منی
ببارد چو باران بلا، بر ولی		چو جان ولی شد قرین قمر
ضمنت ضمان الی وائل		ولو کنت فی اسر غیرالهوی
ولا اتضعضع من خاذل		فلا استغیث الی ناصر
برین در بمیرم، چو تو سایلی		ازین در برد جمله عالم مراد
ثیاب شققن علی ثاکل		کان‌الجفون علی مقلتی
چو دوری، چو ریمی، که در دملی		برین در چو دری درون صدف

هذا حبیبی، عند الوء		هذا طبیبی، عند الدوآء
هذا شرابی، هذا غذایی		هذا لباسی، هذا کناسی
هذا خلاصی، عند البء		هذا انیسی، عندالفراق
قلبی مقیم، وسط الوفء		قالوا تسلی، حاشا و کلا
روحی فداه، عند الفنء		این کان احمد، قلبی تعمد
سمعا و طاعه ذا مشتهایی		ان کان شاکی، یبغی هلاکی
الا بدینار، عند الابء		هذا سلحدار، لایدخل الدار
حبسی نجاتی، مقتی بقایی		مونی حیاتی، حصدی نباتی
صبری محال فی الاتقء		یا من یلمنی، مالک و مالی
صبری مذاب، فی حرنایی		روحی مصیب، قلبی مصاف
لما راینا، بدر الضیء		انا نسینا، ما قد لقینا
فوق‌الظنون، خرق الحیاء		یا ذوفنونی، ابصر جنونی
آمد که گیرد مرغ هوایی		امروز دلبر یکبار دیگر
لیکن بخیلست، در رخ نمایی		گر او پذیرد، ده ده بگیرد
پر می‌فشانند، بهر گوایی		بر گرد دلبر، پانصد کبوتر
کاینجا نماند، بی‌اشتهایی		ای نیم مرده، پران شو اینجا
دزدم گلیمی، من از کسایی		مستان کم زن، رستند از تن

انشد فادی، واخبر بحال		یا ساقی الحی اسمع سؤالی
عشق تجلی من ذی‌الجلال		قالو تسلی، حاشا و کلا
والخمر منی، والسکر حالی		العشق فنی، والشوق دنی
والحوت فیه روح‌الرجال		عشق وجیهی، بحر یلیه
انتم رجایی، انتم کمالی		انتم شفایی، انتم دوایی
والرب ضامن، کی لاتبالی		الفخ کامن، والعشق آمن
و انا معود، بأس‌النزال		عشق موبد، فتلی تعمد
گفت: « اینک اما تو در جوالی		گفتم که: « ما را هنگامه بنما »
تا خود ببینی کندر وصالی		بدران جوال و سر را برون کن
زیرا همایی با پر و بالی »		اندر ره جان پا را مرنجان
گفتا که: « لالا ان کان سالی »		گفتم که: « عاشق بیند مرافق »
گفتا: « کذا هوالوصل غالی »		گفتم که: « بکشی تو بی‌گنه را »
« مومت نباشد هان، تا نمالی »		گفتم « چه نوشم زان شهد؟ » گفتا
وابسط جناحا فالقصر عالی		انعم صباحا، واطلب رباحا
حقست بینا، هر چون که نالی		می‌نال چون نا، خوش همنشینا!
لما ولجنا، موج‌اللیالی		انا وجدنا درا، فقدنا
تا پیشت آید نیکو سگالی		می گرد شبها، گرد طلبها
ان‌اللیالی بحراللالی		می گرد شب در، مانند اختر
یارب خلص، عن ذی‌الملال		دارم رسولی، اما ملولی
بس شیرگیری، گرچه شغالی		عندی شراب لوذقت منه
گه در جوابی، گه در سوالی		درکش چو افیون، واره تو اکنون
یا من تلمنی، لم تدر حالی		من سخت مستم، به خود خوشستم
وانعم بوصل، فالبیت خالی		جانا فرود آ، از بام بالا
گفتا که: « اسکت یا ذاالمقال »		گفتم که: « بشنو، رمزی ز بنده »
یا ذاالمقال، صرذاالمعالی		گفتم: « خموشی صعبست » گفتا:
والله اعلم، والله تالی		کس نیست محرم، کوتاه کن دم

هذا سکنی، هذا مددی		هذا سیدی، هذا سندی
هذا ازلی، هذا ابدی		هذا کنفی، هذا عمدی
یا من قده صعف‌الشجر		یا من وجهه، ضعف القمر
یا من عشقه نور نظری		یا من زارنی، وقت‌السحر
زین دلبر جان، خود جان نبری		گر تو بدوی، ور تو بپری
از مرده خری، والله بتری		ور جان ببری از دست غمش
خراذی دیذیس ذوزمس آنیمو		ایلا کلیمو ایلا شاهمو
میذن چاکوس کالی تو یالی		پوذپسه بنی، پوپونی لالی
وز صد مجنون افزون شده‌ام		از لیلی خود مجنون شده‌ام
باری بنگر تا چون شده‌ام		وز خون جگر پرخون شده‌ام
من غرقه شوم، در عین خوشی		گر زانک مرا زین جان بکشی
گر گوش مرا زان سو بکشی		دریا شود این دو چشم سرم
یا مبتشرا فی تهنیتی		یا منبسطا فی تربیتی
یا قاتلنا انت دیتی		ان کنت تری ان تقتلنی
هستی تو بر هستی بزنی		گر خویش تو بر مستی بزنی
شکلی بکنی دستی بزنی		در حلقه درآ بهر دل ما
گفتم که: « لبت »، گفتا: « نچشی »		صدگونه خوشی دیدم ز کسی
پرعشق بود چشمم ز کشی		بر گورم اگر آیی بنگر
وآن گنج بود بی‌صورت زر		آن باغ بود بی‌صورت بر
لاتسألنی زان چیز دگر		شب عیش بود بی‌نقل و سمر

لست انسی احبتی، والجفا لیس مذهبی		طیب‌الله عیشکم، لا اوحش‌الله من ابی
سخنی گو، خمش مکن، که به غایت شکر لبی		سایه بر بندگان فکن، که تو مهتاب هر شبی
نصب عینی خیالکم لیس حسناه یختبی		ما تسلیت عنکم، ما نسینا حقوقکم
زشت باشد که زیر خر، کند این روح مرکبی		جان سوارست و فارسی، خر تن زیر ران او
خفرات اتیننا، بجمال و غبغب		فتح الله عیننا، جمع‌الله بیننا
که دل و جان ز جام او، برهد زین مذبذبی		هله زین نیر درگذر، بده آن جام معتبر
نفدالصبرالتقی یا حبیبی و صاحبی		املاالکأس لا تقل لنداماک اصبروا
دو جهان از تو زنده شد چه دلاویز مشربی!		زمن از تو دونده شد، فلکت نیز بنده شد
حبث ما حل خاطری، انت قصدی و مطلبی		حیث ما حاول‌الثری، فمه جانب‌السما
که تو اسباب را همه بید خود مسببی		دل به اسباب این جهان به امید تو می‌رود
خبرش نی ز قرب تو، که تو از قرب اقربی		ز تو مشغول می‌شود به سببها ضمیرها
یا کریما مکرما تتجمل و تطرب		املا لکأس صاحبی، من دنان ابن راهب
چو درین ظل دولتی ز چه رو در تقلبی؟!		هله خامش مگو صلا، تو که داری بخور هلا
وصلوا لا تعربدوا طلبا للتغلب		سکرالقوم فاسکتوا طرب‌الروح فانصتوا

لیس سوی صدرک من مصدر		یا ملک المبعث والمحشر
آن ز خری دان که تو سر واخری		سر نبری ای سر، اگر سر بری
نظرة قلبی لک یا منظری		مقلة عینی لک یا ناظری
بر نپری تا نشنوی چون پری		همچو پری، باش ز خلقان نهان
بعد حضوری لک، یا محضری		غاب فؤادی لم غیبته
برتر از آنی که روی برتری		بر سر خشکی چو ثقیلان مران
عمرک یا نفس قمی، سافری		منزلناالعرش و ما فوقه
سرور از آنی تو، که تو سروری		جمله چو دردند به پایان خم
اسلمک الصبر قفی واصبری		قلت الا بدلنا سلما
بر در این پرده، اگر بر دری		چند پس پرده و از در برون
هل عقدالبیع بلا مشتری		قالت هل صبری الا به
جوهر می خود بنماید زری		می مفروش از جهت حرص زر
افتح عینیک به وابصری		اذ حضرالراح فما فاتنا
دین بفروشی چه بری؟! کافری		می بفروشی، چه خری؟! جز که غم
قد قرب‌امنزل فاستبشری		قر به‌العین کلی واشربی
زن نشود حامله از سعتری		وصلت فانی ننماید بقا

یا تو مگر روزن یار منی		روزن دل! آه چه خوش روزنی
نحو جنی غصنک کی نجتنی		عمرک یا نخلة هل تأذنی
پس تو ز چه روی چنین روشنی		روزن آن خانه اگر نیستی
غیرک یا اصلی یا معدنی		کل سراج حدث ینطفی
جز تو که بنیاد بقا می‌کنی		هرچه کند چرخ مطوق بود
دونک یا نفس فلا تسکنی		اتخذالحرص هنا مسکنا
آهن سردست، چرا می‌زنی؟!		دانهٔ دامست، چرا می‌خوری؟!
حیلة اعدائک فی‌المکمن		شربة اهوائک مسمومة
بر پر! چون تیر، چرا ایمنی؟!		سخته کمانیست، پس این کمین
خذ بیدالهالک یا محسنی		قد نفد العمر وضاق‌المدی
بی‌تو گدایم، نشوم من غنی		گر دو جهان ملک شود مرمرا
ای وسوی عشقک لا نقتنی		غیر سنا وجهک لا نشتهی

شرفنی بحضرة، قلت له فهکذی		اضحکنی بنظرة، قلت له فهکذی
امددنی بنصرة، قلت له فهکذی		جاء امیر عشقه ازعجنی جنوده
اطربنی بسکرة، قلت له فهکذی		جملنی جماله، نورنی هلاله
یدهشنا بعشرة، قلت له فهکذی		یسکن فی جوارنا، تسکن منه نارنا
اکرمنی بزورة، قلت له فهکذی		نور وجهه الدجی، صدق لطفه‌الرجا
فاز به بخمرة، قلت له فهکذی		نال فؤادی کأسه عظمه و بأسه
یکرمنی بسفرة، قلت له فهکذی		من تبریز شمس دین یسمع منی الانین

واستغرقنی الساقی من نائله‌الجاری		قد اسکرنی ربی من قهوة مد راری
ما جئت هنا الا کی تکشف اسراری		یا قهوة اجلالی، یا دافع بلبالی
اصعدت به عمری، ادرکت به ثاری		قد کلفنی عشقی، الصبوة لا تشفی
لا تسر الی صدری، انی لک یا ساری		سقیا لک یا ساقی، من نائلک الباقی
من اسعد یلقاکم لا یلدغه ضاری		فزنا بمطایاکم جدنا بعطایاکم
لا زال لنا زینا من حلة انواری		ذاالحال حوالینا و انشق به عینا
یا راحی و یا روحی من غیرک اغیاری		یا سمعی و یا شمعی یا سکری و یا شکری

تعالوا نحو عشق منستزید		الا فی‌الغشق تشریفی و عیدی
نجی‌المحدود بالعین الحدید		دعانا من تعالی عن حدود
فانکرنا التیمم بالصعید		دعانا بحر ذی ماء فرات
تخاسر عندنا کل بعید		دعانا خالق کل دعاء
مقامات تعالت عن ندید		نسینا کل شی مذ ذکرنا
مجال‌الروح فی جد جدید		بدایات نهایات لدیها

فلا ادری عشائی من غداتی		نسیت الیوم من عشقی صلاتی
و نثری منک یاقوت الزکاة		فوجهک سیدی! شمسی و بدری
و فی لقیاک طاعء کل ناتی		نداک سکرة الارواح طرا
فضاعت فی مناهجه ثباتی		لقد نهج الهوی منهاج کبد
حیوة فی حیوة فی حیات		و ادنی ما لقینا فی هواه
باید تایبات آیبات		تشبثنا باذیال کرام
و ما النتفعوا بیات النجاة		فما اغنی التشبث للسکاری
لقلب بعد شرب المنکرات؟!		و انی الاستقامة والتوقی

فدم واسلم علی رغم الحسود		اتاک الصوم فی حلل السعود
لک العمر المؤبد بالخلود		وصم وافطر و عید فی نعیم
مهناة من‌الملک الودود		فلا زالت تزف لک التهانی
لاوراد العطا خیرالورود		فشکرا ثم شکرا ثم شکرا
لجود بعد جود بعد جود		و سقیا ثم سقیا ثم سقیا
یری رقراقها تحت‌الجلود		و کأسا قد سقیناه دهاثا
کانهارالجنان بلا رکود		ینابیع جرت شرقا و غربا
بسعد لا یخاف من‌الخمود		و نیران الشباب موقدات
و یا نفسی دعاک الجد عودی		براح الروح روحی! قرعینا
الی رب رؤف بالوفود		و ارض‌الله واسعة فسیح
اجبیونا و اوفوا بالعقود		ینادی ربنا، عودوا الینا
وجود، فی وجود فی وجود		ازهدا فی ملاقاتی و عندی
ولم یمکن خلاف فی وعودی		ولم یخسر طلوب فی فنائی
بدیدم من که دیدی و شنودی		خمش کردم که هر ناگفتهٔ را

و بشر حین یأتی بانتشار		نسیم‌الصبح جد بابتشار
فانی من لباس الجد عاری		واتحفنی لباس‌الجد منه
بنار لا تسلنی ای نار		فقد احرقت فی صد و بعد
ینادی، یا حذاری، یا حذاری		اما تصغی الی قلب حریق
و ما قدحان لی ادراک ثاری		و مما خان بی‌دهر قتول
اذا ما انت جاری، انت جاری		اذا ما فیک افنی فیک احیی
فمذ صح‌الهوی کسروا فقاری		ظللت کیونس فی بطن حوت
تری او صافه ان کنت قاری		الا یا صاح انظر فی خدودی

الا یا ناسخا، حسن الغوانی		الا یا مالکا رق‌الزمان
و مافی‌الکون ظرف کالاوانی		الا من لطفه ماء زلال
بشمس‌الدین سلطان المعانی		سجود کل اوج او حضیض
و صار ساجدیک‌المشرقان		الا تبریز بشراک دواما
تضعضع من تصوره جنانی		ظل‌الله تبریزا بظل
ولکن لیس صبر فی لسانی		تعالی عن مدیحی، قد تعالی

من خمرة دنک القدیم		املا قدح البقا ندیمی!
من غمزة لحظک السقیم		صحیح المی و داو سقمی
والظاعن طالب المقیم		للعشق ظعنت یا مقیما
بشراک بغیهة النعیم		قد قیل بمن یراک یوما
فوارة عشقی القدیم		لایدرک عادلی بعقل
ایاک سعاد! ان تقیمی		قدامک روضةالمعالی
سکران بذلک الحریم		هل اغد سعاد ذات یوم
ذوالبهجة والید الکریم		تبریز و شمس و دین مولی

یا فاتح جنة الامعانی		یا مالک دمة الزمان
ناسوتک سلم الامانی		لا هوتک موضح المصادر
ردوه بفول لن ترانی		من رام لقاک فی جهات
لما اتلفنی بلن اتانی		کم اتلفنی بلن حبیبی
کم عنه رجعت قد دعانی		کم رد علی بات وصل
کم جالسنی بلا مکان		کم عانق روحه و روحی
کم اطعمنی و کم سقانی		کم البسنی ببرد تیه
بین الحرفاء و المغانی		کم اسکرنی بکاس حب
بالله علیک یا لسانی		یا قلب کفاک لا تطول

وامحوا بمدامة صفاتی		یا ساقیةالمدام هاتی
لا تمزجها من‌الفرات		من عین مدامة رحیق
لا تخش ملامةالوشاة		اشبع طربا و رو عیشا
واسکر نفرا من الکفاة		لا تسکر جاهلا لئیما
قم فاقن بمقلتیک ذاتی		قم فاسب بوجنتیک عقلی
ینجی نظری من‌الکفاة		بشری بولوج روح قدس
لا ینعشه من‌الممات		لاخوف ولا فنا لذات
اقطع طمعی من‌نجات		لا امن و لا امان حتی
فاحسب بدنی من‌الموات		تبریز نحقتنی و الا

اصبحت مکابدا لویلی		طارت حیلی و زال حیلی
کیف اخبرکم انا بلیلی		قد اظلم بالجوی نهاری
ما افرع من رضاک کیلی		ما املاء عصتی و وجدی

ان جسمی فی زجاج بالنوی لا تکسرونی		قالت الکأس ارفعونی کم تحبسونی
اننی لست احب المفتری لا تظلمونی		اجعلوا الساقی خبیرا عارفا عنه سلونی
فاقرعوا باب‌التقاضی واسألوا لا تقنطونی		فاذا انتم سکرتم فوق السکر سکرا
خلتمنی کالجماد ذاک من نکس العیون		کنت فی سیر خفی صورتی فی‌ذالسکون
ان نکستم فاستقیموا واحذروا ریب‌المنون		ان اردتم انتعاشا فاتقوا مکرالظنون

انت کالروح و نحن لک کالاعضء		ترکبن طبقا عن طبق مولائی
کیف یروی کبد ذاب من استسقاء		کیف یبقی فطنا، من نزل‌العشق به
خدعة ان ضمن المفلس للایفاء		کم خلقنا و نقضنا لک، لا عهد لنا
یغن عنی ادب یصرف عنی دائی		طاب ما ادبنی دهری بالضر ولم
عاینته سحرا من افق الالاء		عشقت جملة اجزاء وجودی قمرا
قمر مثلک یا محترق الضواء		لا تؤاخذ فلکا حق اذا فارقه
هل یجوز شبه‌الشی بلا اشیاء		قلة الصبر و الا انا فی‌المدح مسی
فیک وارتج لسان العرب العرباء		یشعر العاشق و هو عجم فی عجم
ان تثنی شبح فی نظر الحولاء		غلب الفرد علی‌الشفع بلی واتحدا

و تحرقت ضلوعی و جوانحی بناری		اسفا لقلبی یوما هجرالحبیب داری
نزل السهیل سهلا و اقام فی جواری		و سعادة لیوم نظرالسعود فینا
فغرقت فیه لکن نظرالحبیب جاری		فدخلت لج بحر بطرا بما اتانی
و مراکبا علیها بهوی الهوا سواری		فتحت عیون قلبی فرأیت الف بحر
بشعاع نور صدر هو افضل الکبار		تبریز حض فضلا و ترابه کمالا
زعقات وجد قلبی لحقتة بالتواری		تبریز اشفعی لی بشفاعة الی من
و تعرضی هوانی بهواه والصغار		و لاجل سؤ حالی بتواضعی لدیه
برجاک ما یرجی و یذوب بالبواری		و تقول لا تقطع کبدا رهین شوق
و لیه عود قلبی و نهایة الفرار		و تتوب من ذنوبی و تجاسری علیه
هی اصل اصل روحی و وراء هاعواری		لمعات شمس دین هو سیدی حقیقا
فهو الکبیر یعفو لجنایة العصاری		جمع الاله شملا قطعته شقوة لی

فی النار قد تواری کن هکذا حبیبی		لا قی‌الفراش نارا کن هکذا حبیبی
والدمع منه سارا کن هکذا حبیبی		ذاق القراش ذوقا والشمع ذاب شوقا
فی مجلس السکاری کن هکذا حبیبی		فی العشق مذرجعتا باللیل ما هجعنا
لا تنفروا فرارا کن هکذا حبیبی		العاشقون قاموا، ذااللیل لاتناموا
لیل غدا نهارا کن هکذا حبیبی		الوصل سال سیلا مجنون صار لیلی
والعقل فیه حارا کن هکذا حبیبی		الشمس فی ضحاها و القلب قد یراها
انی آنست نارا کن هکذا حبیبی		من الکلیم دلا و لرب قد تجلی

ادرتم علینا صفیةالمدام		الا حریم لیلی، علیکم سلامی
و نعمة احاطت جمیعة الانام		فذا ربیع وصل و نوبة التلاقی
کذا بکون خقا ولیمة الکرام		تداولوا کوسا واسکروا رؤسا
و نزلکم مزید کلوا بلا غرام		فوصلکم مدید صلوا بلا انقطاع
ولا تعام عینی علت عن‌المنام		فلا یهیم قلبی بظلمة اللیالی

واسبح سباح حوت فی قلزم‌المعانی		اخرج عن‌المکان، یا صارم‌الزمان
انی اری دنوا انی من‌التدانی		لا تبغ اتصالا نعت جسم
فلرب کیف یرضی فی ملکه بثانی		العبد لیس یرضی فی رقه شریکا
اعشق فان فیه تخلیص کل غانی		هل عاشق تصدیم عشوقتین جمعا
امنیة و فیه مجموعة الامانی		العشق نور روحی صبح الهوی صبوحی
تقنی عن‌المدارک فی خالق‌الحسان		ماالعشق یا معنا یشرک انا و انا
یزداد کل یوم عشقی بلا توانی		هذاالصدود خانی و النار فی جنانی
یارب زد وقودا سبحان من یرانی		قلبی علیک یحرص یا رب لا تخلص
سبحان من دعانی من غیر امتحان		سبحان من یرانی سبحان من رعانی
عشقا به تعالی عن صفوةالمعانی		اسکت فلون خدی اوج دمعتی تودی

اهلا و مرحبا بسراج منور		یا من یزید حسنک حقا تحیری
االروح لاح من قمرالحسن فابصر		یا من سألت عن صفةالروح کیف هو
لا تعد عنه نحو حیات مزور		فی برق و جنتیه حیات مخلد
سکران عاشق بشراب مطهر		من سکر مقلتیه اری کل جانب
من صورةالجلالة افنی تصوری		قد کان فی ضمیری منه تصورا
بالله فاستمع لکلام مقشر		اطلب لباب دینک واترک قشوره
ابشر فقد سعدت بشمس و مشتری		لما صفا حیوتک من نور بدره

یا ویل روحنا بفسادالوسائل		یا ویح نفسنا بفوات الفضائل
علی علی هجران فخرالقبایل		قد حن واشتکی فلذا الصخر بکیا
زمانا یسیرا هدمت بالزلازل		لو ان فراقی حمل‌الطور والصفا
علی ظاهری احرقت کل العواذل		لو ان شرارا من هوانا تبلجت
علی‌البر لم توحش فلا بالقوافل		لو ان قلیلا من جمالک اثرت
بنور نای عن درکه کل فاضل		بحق وصال نورالقلب فضله
کنیت بها سرا و لست بقایل		و حرمهٔ اسرار جرت و لطایف
لسانی و قلبی عنه لیس بزائل		و جودک و النعماء ما لم تسمه
به جملة حاجاتنا و المسائل		تجود بوصل مشرق باهر نری
بجفنین مقروحین در الهوامل		فانی لا اسطاع زورة زایر
مدبر نورالعین منی و کاحل		ارید ترابا من تراب فنائه
فلا کان جسم قال روحی ممائلی		اکل ثری تبریز مثل ترابه
و ذو منة فی ذمتی و هو کافلی		فلا زال شمس الدین مولا و سیدا

کل سقیط ردی ترحمه تنعش		یا ملک‌المحشر، ترحم لا ترتشی
فی ورق مدرک جل عن المنقش		تحبس ارواحنا فی صورت صورت
تمنعها غیرة عن بصر الاعمش		نورک شعشاعه یخرق حجب الدجی
تدرجه راقة فی نظر الا خفش		ضء فضاء الفلا عن درک ادراکه
حان رحیل السری فانا عن المفرش		قارب معراجنا، فارق الی‌المرتقی
وادرس لوح الوفا وافهم ما یرقش		وارکب خیل السخا، فهو حسان النهی
واشرب من کاسنا معتجلا تنتشی		فاسرق درا اذا کنت اخی سارقا

اقسم بالخالق مثلک لم یخلق		قلت له مصیحا یا ملک‌المشرق
نائلک الاشرف بالک لم یغلق		قدرک لایعرف وعدک لا یخلف
خلد فی الزلزله من یک لم یخفق		جسمی کالخردله احرقه ذاالوله
ضدک یا ذاالغنا مختدع احمق		صرت انا لا انا غیرک عندی فنا
نور رخ شد ندید، تا نکند بیدقی		هیج کس ای جان من، جان سخن دان من

فلست املک صبر نوبةالکاس		یا ساقی الراح خذ و امرلاء به طاسی
فان صحوت فهذا نوبة الیاس		و تابع‌الطاس مملوا بلا مهل
فحالة الصحو یأتی الف وسواس		و دوام السکر من کأس البقا مددا
حتی تقع قهوة حمرآء فی رأسی		بالله رأسک حرک هکذا طربا
یظل تدرک سقیاها بایناس		بالروح تسقی وراء الغیب قهوتنا
تری حیاتک تبقی لا بانفاس		اذا سقاک بکأس الخلد فی نفس
و قهوة الخد تصبح ساقیا حاسی		و تستلذ باقمار البقا طربا

و یا فرقة الحسب کم تعتدی		ایا ملتقی العیش کم تبعدی
ربی الوصل! ما حان ان تهتدی؟!		لیالی الفراق! فکم ذاالجوی؟!
و من حلو رؤیاکم نعتدی		و نشرب من عذب لقیاکم
و قلب‌المعنی بما نفتدی		فذاک الوصال، بما نشتری
رداء من‌القرب کی نرتدی		لباسا من‌الطیف کی نکتسی
به اختتام به نبتدی		فحب الذی نرتجی دیننا
ایا جمرةالقلب، ما تبردی؟		ایا بعد مولای ، ما تقرب؟
و یا دمعة العین ما ترکدی؟		ایا خفق قلبی اما تسکن؟
ایا جفنتی قط ترقدی؟		ایا حزن قلبی اما تنجلی؟
نعم مثل حسناه ما یوجد		نعم نور خدیه شمس‌الضحی
ایا واقد النار لا توقد		نعم نار شوقی یکفی الوری
اما تخش یا عین ان ترمد		فکم تبکی یا عین من صدهم؟
تری سیدا مفخرالسودد		فان ترمدی کیف یوم اللقا
اکحل من حسنه الاثمد		یقول دع ارمد فیوم اللقا
تفرد باالمجد لم یولد		لاقسمت حقا لمن لم یلد
و ان کان حردا علی اردد		ابحت الفؤاد لبلواکم
فدیت لتبریزی المسعد		ایا سیدا شمس دین‌العلا

